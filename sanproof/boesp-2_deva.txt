; ---------------------------------------------
; 2220 : page 1.435
    चक्रधरो ऽपि सुरत्वं सुरभावे सकलसुरपतित्वं च ।
    सुरपतिरपि मोक्षपदं तथापि न निवर्तते तृष्णा ॥
; ---------------------------------------------
; 2221 : page 1.435
+   <s>चक्षुःपूतं न्यसेत्पादम्</s> s. Spruch <s>दृष्टिपूतं न्यसेत्पादम्</s>.
    चक्षुर्भ्यां हसते विद्वान्तोद्घाटेन मध्यमाः ।
    अधमा अट्टहासेन न हसन्ति मुनीश्वराः ॥
; ---------------------------------------------
; 2222 : page 1.435
    चक्षुषा मनसा वाचा कर्मणा च चतुर्विधम् ।
    प्रसादयति यो लोकं तं लोको ऽनुप्रसीदति ॥
; ---------------------------------------------
; 2223 : page 1.435
    चक्षुषी तव रज्येते स्फुरत्यधरपल्लवः ।
    भ्रुवौ च भुग्ने न तथाप्यदुष्टस्यास्ति मे भयम् ॥
; ---------------------------------------------
; 2224 : page 2.2
    चटका काष्ठकूटन मक्षिका सह दर्दुरैः ।
    महाजनविरोधेन कुञ्चरः प्रलयं गतः ॥
; ---------------------------------------------
; 2225 : page 2.2
    चण्डालः किमयं द्विजातिरथ वा शूद्रो ऽथ किं तापसः
      किं वा तत्त्वनिवेशपेशलमतिर्योगीश्वरः को ऽपि वा ।
    इत्युत्पन्नविकल्पजल्पमुखरैः संभाव्यमाना जनै-
      र्न क्रुद्धाः पथि तुष्टमनसो यान्ति स्वयं योगिनः ॥
; ---------------------------------------------
; 2226 : page 2.2
    चण्डालश्च दरिद्रश्च द्वावेव सदृशौ मम ।
    चण्डालस्य न गृह्णन्ति दरिद्रो न प्रयच्छति ॥
; ---------------------------------------------
; 2227 : page 2.2
    चतुरः सृजता पूर्वमुपायांस्तेन वेधसा ।
    न सृष्टः पञ्चमः को ऽपि गृह्यन्ते येन योषितः ॥
; ---------------------------------------------
; 2228 : page 2.2
    चतुरो वार्षिकान्मासान्यथा शक्रो ऽभिवर्षति ।
    परिहारैस्तथा राष्ट्रमभिवर्षैज्जनाधिपः ॥
    [Seite2.3]
; ---------------------------------------------
; 2229 : page 2.3
    चतुर्थोपायसाध्ये तु रिपौ सान्त्वमपक्रिया ।
    स्वेद्यमामज्वरं प्राज्ञः को ऽम्भसा परिषिञ्चति ॥
; ---------------------------------------------
; 2230 : page 2.3
    चतुर्वेदो ऽपि यो भूत्वा चण्डकर्म स्माचरेत् ।
    चण्डालः स तु विज्ञेयो न वेदास्तत्र कारणम् ॥
; ---------------------------------------------
; 2231 : page 2.3
    चतुष्पदां गौः प्रवरा लोहानां काञ्चनं वरम् ।
    शब्दानां प्रवरो मन्त्रो ब्राह्मणो द्विपदां वरः ॥
; ---------------------------------------------
; 2232 : page 2.3
    चतुःसागरपर्यन्तां यो दद्याद्वसुधामिमाम् ।
    यश्चाभयं च भूतेभ्यस्तयोरभयदो ऽधिकः ॥
; ---------------------------------------------
; 2233 : page 2.3
    चत्वारि कर्माण्यभयंकराणि भयं प्रयच्छन्त्ययथाकृतानि ।
    मानाग्निहोत्रमुत मानमौनं मानेनाधीतमुत मानयज्ञः ॥
; ---------------------------------------------
; 2234 : page 2.3
    चत्वारि ते तात गृहे वसन्तु श्रियाभिजुष्टस्य गृहस्थधर्मे ।
    बृद्धो ज्ञातिरवसन्नः सखा दरिद्रो भगिनी चानपत्या ॥
    [Seite2.4]
; ---------------------------------------------
; 2235 : page 2.4
    चत्वारि राज्ञा तु महाबलेन वर्ज्यान्याहुः पण्डितस्तानि विद्यात् ।
    अल्पप्रज्ञैः सह मन्त्रं न कुयान्न दीर्घसूत्रैरलसैश्चारणैश्च ॥
; ---------------------------------------------
; 2236,2237 : page 2.4
    चत्वार्याह महाराज साद्यस्कानि बृहस्पतिः ।
    पृच्छते त्रिदशेन्द्राय तानीमानि निबोध मे ॥
    देवतानां च संकल्पमनुभावं च धीमताम् ।
    विनयं कृतविद्यानां विनाशं पापलर्मणाम् ॥
; ---------------------------------------------
; 2238 : page 2.4
    चत्वार्याहुर्नरश्रेष्ठा व्यसनानि महीक्षिताम् ।
    मृगयां पानमक्षांश्च ग्राम्ये चैवातिरक्तताम् ॥
; ---------------------------------------------
; 2239 : page 2.4
    चन्दनं चन्द्रिका मन्दो गन्धवाहश्च दक्षिणः ।
    सेयमग्निमयी सृष्टिर्मयि शीता परान्प्रति ॥
; ---------------------------------------------
; 2240 : page 2.5
    चन्दनतरुषु भुजंगा जलेषु कमलानि तत्र च ग्राहाः ।
    गुणघातिनश्च पिशुना भोगे न सुखान्यविघ्नानि ॥
; ---------------------------------------------
; 2241 : page 2.5
    चन्दनादपि संभूतो दहत्येव हुताशनः ।
    विशिष्टकुलजातो ऽपि यः खलः खल एव सः ॥
; ---------------------------------------------
; 2242 : page 2.5
    चन्दनानां महार्हाणामगुरूणां तथा प्रभो ।
    न च स्थायी चिरं गन्धो यथा यथा कीर्तिमयो नृणाम् ॥
; ---------------------------------------------
; 2243 : page 2.5
    चन्दनारण्यमाधूय स्पृष्ट्वा मलयनिर्झरान् ।
    पथिकानामभावाय पवनो ऽयमुपस्थितः ॥
; ---------------------------------------------
; 2244 : page 2.5
    चन्द्रः क्षयी प्रकृतिवक्रतनुर्जडात्मा दोषाकरः स्फुरति मित्रविपत्तिकाले ।
    मूर्घ्ना तथापि विधृतः परमेश्वरेण नैवाश्रितेषु महतां गुणदोषचिन्ता ॥
; ---------------------------------------------
; 2245 : page 2.5
    चन्द्रमाः पीयते देवैर्मया त्वन्मुखचन्द्रमाः ।
    असमग्रो ऽप्यसौ शश्वदयमापूर्णमण्डलः ॥
; ---------------------------------------------
; 2246 : page 2.6
    चन्द्रश्चण्डकरामते मृदुगतिर्वातो ऽपि वज्रायते
      माला सूचिकुलायते मलयजालेपः स्फुलिङ्गायते ।
    आलोकस्तिमिरायते विधिवशात्प्रानो ऽपि भारायते
      हा हन्त प्रमदावियोगसमयः संहारकालायते ॥
; ---------------------------------------------
; 2247 : page 2.6
    चन्द्र स्वैरं विहर गगने प्रेयसी नम्रवक्त्रा
      उच्चैश्चोक्तिं कुरु पिक वने मौनवृत्तिर्यदेषा ।
    नीलाम्भोज प्रसर सहसा मुद्रिताक्षीयमस्ति
      युष्मद्भाग्यं फलितमधुना यद्गृहीतो ऽद्य मानः ॥
; ---------------------------------------------
; 2248 : page 2.6
    चन्द्रायते शुक्लरुचापि हंसो हंसायते चारुगतेन कान्ता ।
    कान्तायते स्पर्शसुखेन वारि वारीयते स्वच्छतया विहायः ॥
; ---------------------------------------------
; 2249 : page 2.6
    चन्द्रे मण्डलसंस्थे निगृह्यते राहुणा दिनाधीशः ।
    शरणागतेन सार्धं विपदपि तेजस्विनां श्लाध्या ॥
; ---------------------------------------------
; 2250 : page 2.6
    चन्द्रे लाञ्छनता हिमं हिमगिरौ क्षारं जलं सागरे
      रुद्धाश्चन्दनपादपा विषधरैरम्भोरुहे कण्टकम् ।
    स्त्रीरत्नेषु जरा कुचेषु पतनं विद्वत्सु दारिद्र्यता
      सर्वं रत्नमुपद्रवेण सहितं निर्वैरमेकं यशः ॥
    [Seite2.7]
; ---------------------------------------------
; 2251 : page 2.7
    चपलस्य तु कृत्येषु प्रसमीक्ष्याधिकं बलम् ।
    छिद्रमन्ये प्रपद्यन्ते क्रौञ्चस्य खमिव द्विजाः ॥
; ---------------------------------------------
; 2252 : page 2.7
    चपलस्येह कृत्यानि सहसानुप्रधावतः ।
    क्षिप्रमन्ये प्रपद्यन्ते क्रौञ्चस्य खमिव द्विजाः ॥
; ---------------------------------------------
; 2253 : page 2.7
    चपलहृदये किं स्वातन्त्र्यात्तथा गृहमागत-
      श्चरणपतितः प्रेमार्द्रार्द्रः प्रियः समुपेक्षितः ।
    तदिदमधुना यावज्जीवं निरस्तसुखोदया
      रुदितशरणा दुर्जातानां सहस्व रुषां फलम् ॥
; ---------------------------------------------
; 2254 : page 2.7
+   <s>चपलाभिः प्रवृद्धेयम्</s> s. Spruch 2203.
    चपलो निर्दयश्चासौ जनः किं तेन मे साखि ।
    आगःप्रमार्जनायैव चाटवो येन शिक्षिताः ॥
    [Seite2.8]
; ---------------------------------------------
; 2255 : page 2.8
    चपलो यः स्वभावेन माया यस्य पदे पदे ।
    यो ऽक्षि कस्यापि नो दत्ते स्त्रीभावं लभते नरः ॥
; ---------------------------------------------
; 2256 : page 2.8
    चम्पायां जायते ब्रह्मा राजगृह्यां महेश्वरः ।
    माथुरो जायते विष्णुरेकमूर्तिः कथं भवेत् ॥
; ---------------------------------------------
; 2257 : page 2.8
    चरणपतनप्रत्याख्यानात्प्रसादपराङ्मुखे
      निभृतकितवाचारेत्युक्त्वा रुषा परुषीकृते ।
    व्रजति रमणे निःश्वस्योच्चैः स्तनस्थितहस्तया
      नयनसलिलच्छन्ना दृष्टिः सखीषु निवेशिता ॥
; ---------------------------------------------
; 2258 : page 2.8
    चराणामन्नमचरा दंष्ट्रिणामप्यदंष्ट्रिणः ।
    अहस्ताश्च सहस्तानां शूराणां चैव भीरवः ॥
; ---------------------------------------------
; 2259 : page 2.8
    चर्मखण्डं द्विधा भिन्नमपानोद्गारधूपितम् ।
    ये रमन्ते नरास्तत्र कृमितुल्याः कथं न ते ॥
; ---------------------------------------------
; 2260 : page 2.9
    चलचित्तमनात्मानमिन्द्रियाणां वशानुगम् ।
    अर्थाः समतिवर्तन्ते हंसाः शुष्कं सरो यथा ॥
; ---------------------------------------------
; 2261 : page 2.9
    चलचित्तस्य वै पुंसो वृद्धाननुपसेवतः ।
    पारिप्लवमतेर्नित्यमध्रुवो मित्रसंग्रहः ॥
; ---------------------------------------------
; 2262 : page 2.9
+   <s>चलच्चित्तं चलद्वित्तम्</s> s. Spruch 2262.
+   <s>चलच्चित्तस्य वै पुंसः</s> s. Spruch 2261.
    चलं चित्तं चलं वित्तं चलं जीवनयोवनम् ।
    चलाचलमिदं सर्व कीर्तिर्यस्य स जीवति ॥
; ---------------------------------------------
; 2263 : page 2.9
    चलं चित्तं चलं वित्तं चलं जीवितमावयोः ।
    प्रसारय करं विप्र धर्मस्य त्वरिता गतिः ॥
; ---------------------------------------------
; 2264 : page 2.9
    चलत्येकेन पादेन तिष्ठत्येकेन बुद्धिमान् ।
    नासमीक्ष्य परं स्थानं पूर्वमायतनं त्यजेत् ॥
; ---------------------------------------------
; 2265 : page 2.9
    चलस्वभावा दुःसेव्या दुर्ग्राह्या भावतस्तथा ।
    प्राज्ञस्य पुरुषस्येह यथा वाचस्तथा स्त्रियः ॥
    [Seite2.10]
; ---------------------------------------------
; 2266 : page 2.10
    चलानि हीमानि षडिन्द्रियाणि तेषां यद्यद्वर्तते यत्र यत्र ।
    ततस्ततः स्रवते बुद्धिरस्य च्छिद्रोदकुम्भादिव नित्यमम्भः ॥
; ---------------------------------------------
; 2267 : page 2.10
    चला लक्ष्मीश्चलाः प्राणाश्चलं रूपयौवनम् ।
    अचला चलते पृथ्वी धर्म एको हि निश्चलः ॥
; ---------------------------------------------
; 2268 : page 2.10
    चला लक्ष्मीश्चलाः प्राणाश्चलं जीवितयौवनम् ।
    चलाचले हि संसारे धर्म एको हि निश्चलः ॥
; ---------------------------------------------
; 2269 : page 2.10
    चला लक्ष्मीश्चलाः प्राणाश्चलो देहो ऽपि यौवनम् ।
    चलाचलश्च संसारः कीर्तिर्धर्मश्च निश्चलः ॥
; ---------------------------------------------
; 2270 : page 2.10
    चला विभूतिः क्षणभङ्गि यौवनं यौवनं कृतान्तदन्तान्तवर्ति जीवितम् ।
    तथाप्यवज्ञा परलोकसाधने नृणामहो विस्मयकारि चेष्टितम् ॥
; ---------------------------------------------
; 2271 : page 2.10
    चलेत्सुमेरुर्विचलेच्च मन्दिरं चलन्ति तारा ध्रुवचन्द्रमण्डले ।
    कदापि कालश्चलते महोदधिर्न साधुवाक्यं प्रचलेत्कदा च न ॥
    [Seite2.11]
; ---------------------------------------------
; 2272 : page 2.11
    चाटतस्करदुर्वृत्तमहासाहसिकादिभिः ।
    पीड्यमानाः प्रजा रक्षेत्कायस्थैश्च विशेषतः ॥
; ---------------------------------------------
; 2273 : page 2.11
+   <s>चाण्डालः किमयम्</s> s. Spruch 225.
+   <s>चाण्डालश्च दरिद्रश्च</s> s. Spruch 2226.
    चाण्डालानां सहस्रे च सूरिभिस्तत्त्वदर्शिभिः ।
    एको हि यवनः प्रोक्तो न नीचो यवनात्परः ॥
; ---------------------------------------------
; 2274 : page 2.11
    चातकस्त्रिचतुगन्पयःकणान्याचते जलधरं पिपासितः ।
    सो ऽपि पूरयति विश्वमम्भसा हन्त हन्त महतामुदारता ॥
; ---------------------------------------------
; 2275,2276 : page 2.11
    चातुर्वर्ण्यहितार्थं हि कर्तव्यं राजसू नुना ।
    नृशंसमनृशंसं वा प्रजारक्षणकारणात् ॥
    पातकं वा सदोषं वा कर्तव्यं रक्षता सदा ।
    राज्यभारनियुक्तानामेष धर्मः सानातनः ॥
; ---------------------------------------------
; 2277 : page 2.12
    चान्द्रायणसहस्रेण यः कुर्यात्कायशोधनम् ।
    पिबेद्यश्चापि गङ्गाम्भः समौ स्यातामुभावपि ॥
; ---------------------------------------------
; 2278 : page 2.12
    चारणैर्बन्दिभिर्नीचैर्नापितैर्मालिकैरपि ।
    न मन्त्रं मतिमान्कुर्यात्सार्धं भिक्षुभिरेव च ॥
; ---------------------------------------------
; 2279 : page 2.12
    चिकीर्षितं विप्रकृतं च यस्य नान्ये जनाः कर्म जानन्ति किंचित् ।
    मन्त्रे गुप्ते सम्यगनुष्ठिते च नाल्पो ऽप्यस्य च्यवते कश्चिदर्थः ॥
; ---------------------------------------------
; 2280 : page 2.12
    चिता चिन्ता द्वयोर्मध्ये विन्ता एव गरीयसी ।
    चिता दहति निर्जीवं चिन्ता दहति जीवितम् ॥
; ---------------------------------------------
; 2281 : page 2.12
    चिता दहति निर्जीवं चिन्ता जीवं दहत्यहो ।
    बिन्दुनैवाधिका चिंता चितात्यल्पा हि भूतले ॥
; ---------------------------------------------
; 2282 : page 2.12
+   <s>चितिकां दीपितां पश्य</s> s. Spruch <s>दुःखेन श्लिष्यते भिन्नम्</s>. [Seite2.13]
    चितौ परिष्वज्य विचेतनं पतिं प्रिया हि या मुञ्चति देहमात्मनः ।
    कृत्वापि पापं शतसंख्यमप्यसौ पतिं गृहीत्वा सुरलोकमाप्नुयात् ॥
; ---------------------------------------------
; 2283 : page 2.13
    चित्तं समाधिना पूतं वदनं सत्यभाषणे ।
    ब्रह्मचर्यादिभिः कायः शुद्धो गङ्गों विनाप्यसौ ॥
; ---------------------------------------------
; 2284 : page 2.13
    चित्तज्ञः शीलसंपन्नो वाग्मी दक्षः प्रियंवदः ।
    यटोक्तवादी स्मृतिमान्दूतः स्यात्सप्तभिर्गुणैः ॥
; ---------------------------------------------
; 2285 : page 2.13
    चित्तमन्तर्गतं दुष्टं तीर्थस्नाने न शुध्यति ।
    शतशो ऽपि जलैर्धौतं मद्यभाण्डमिवाशुचि ॥
; ---------------------------------------------
; 2286 : page 2.13
    चित्तायत्तं धातुबद्धं शरीरं चित्ते नष्टे धातवो यान्ति नाशम् ।
    तस्माच्चित्तं यत्नतो रक्षणीयं स्वस्थे चित्ते बुद्धयः संभवन्ति ॥
; ---------------------------------------------
; 2287 : page 2.13
    चित्रकृत्काव्यकर्ता च कुवैद्यः कुनरेश्वरः ।
    चत्वारो नरकं यान्ति पञ्चमो ग्रामकूटकः ॥
; ---------------------------------------------
; 2288 : page 2.14
    चित्रं नृपद्विपाः पूतमूर्तयः कीर्तिनिर्झरैः ।
    भवन्ति व्यसनासक्तिपांसुस्नानमलीमसाः ॥
; ---------------------------------------------
; 2289 : page 2.14
    चित्रास्वादकथैर्भत्यैरनायासितकार्मुकैः ।
    ये रमन्ते नृपास्तेषां रमन्ते रिपवः श्रिया ॥
; ---------------------------------------------
; 2290 : page 2.14
    चिन्ता ज्वरो मनुष्याणां वस्त्राणामातपो ज्वरः ।
    असौभाग्यं ज्वरः स्त्रीणामश्वानां मैथुनं ज्वरः ॥
; ---------------------------------------------
; 2291 : page 2.14
    चिन्तातुराणां न सुखं न निद्रा क्षुधातुराणां न बलं न तेजः ।
    तृष्णातुराणां न सुहृन्न बन्धुः कामातुराणां न भयं न लज्जा ॥
; ---------------------------------------------
; 2292 : page 2.14
    चिन्तामोहविनिश्चलेन मनसा मौनेन पादानतः
      प्रत्याख्यानपराङ्मुखः प्रियतमो गन्तुं प्रवृत्तो ऽधुना ।
    सव्रीडैरलसैर्निरन्तरलुठद्बाष्पाकुलैर्लोचनैः
      श्वासोत्कम्पकुचं निरीक्ष्य सुचिरं जीवाशया वारितः ॥
; ---------------------------------------------
; 2293 : page 2.15
    चिन्तासक्तनिमग्नमन्त्रिसलिलं दूतोर्मिशङ्खाकुलं
      पर्यन्तस्थितचारनक्रमकरं नागाश्वहिंस्राश्रयः ।
    नानावाशककङ्कपक्षिरुचिरं कायस्थसर्पास्पदं
      नीतिक्षुण्णतटं च राजभवनं हिंस्रैः समुद्रायते ॥
; ---------------------------------------------
; 2294 : page 2.15
    चिन्त्यते नय एवादावमन्दं समुपेप्सुभिः ।
    विनम्य पूर्वं सिंहो ऽपि हन्ति हस्तिनमोजसा ॥
; ---------------------------------------------
; 2295 : page 2.15
    चिबुके यस्य लोमानि न च लोमानि गण्डयोः ।
    तेन सख्यं न कुर्वीत यदि निर्मानुषं जगत् ॥
; ---------------------------------------------
; 2296 : page 2.15
    चिरं जीवन्ति निःस्नेहाः पृथिव्यां वालुकादयः ।
    सस्नेहा अत्र पीड्यन्ते केवलं तिलसर्षपाः ॥
; ---------------------------------------------
; 2297 : page 2.16
    चिरं दुग्धो ऽनड्वान्स्तनभरतया गौरिति वृथा
      परिष्वक्तः षण्डो युवतिरिति लावण्यकलिता ।
    कृता वैदूर्याशा विततकिरणे काचशकले
      यदाज्ञानासङ्गादविबुधजने सेवनरतिः ॥
; ---------------------------------------------
; 2298 : page 2.16
    चिरविरहिणोरुत्कण्ठार्तिश्लथीकृतगात्रयो-
      र्नवमिव जगज्जातं भूयश्चिरादभिनन्दतोः ।
    कथमपि दिने दीर्घे याते निशामधिरूढयोः
      प्रसरति कथा बह्वी यूनोर्यथा न तथा रतिः ॥
; ---------------------------------------------
; 2299 : page 2.16
    चिरादपि बलात्कारो बलिनः सिद्धये ऽरिषु ।
    छन्दानुवृत्तिदुःसाध्याः सुहृदो विमनीकृताः ॥
; ---------------------------------------------
; 2300 : page 2.16
    चीयते बालिशस्यापि सत्क्षेत्रपतिता कृषिः ।
    न शालेः स्तम्बकरिता वप्तुर्गुणमपेक्षते ॥
; ---------------------------------------------
; 2301 : page 2.16
    चीराणि किं पथि न सन्ति दिशन्ति भिक्षां नैवाङ्घ्रिपाः परभृतः सरितो ऽप्यशुष्यन् ।
    रुद्धा गुहाः किमजितो ऽवति नोपसन्नान्कस्माद्भजन्ति कवयो धनदुर्मदान्धान् ॥
; ---------------------------------------------
; 2302 : page 2.17
    चुम्बन्तो गण्डभित्तीरलकवति मुखे शीत्कृतान्यादधाना
      वक्षस्सूत्कञ्चुकेषु स्तनभरपुलकोद्भेदमापादयन्तः ।
    ऊरूनाकम्पयन्तः पृथुजघनतटात्स्रंसयन्तों ऽशुकानि
      य्वक्तं कान्ताजनानां विटचरितकृतः शैशिरा वान्ति वाताः ॥
; ---------------------------------------------
; 2303 : page 2.17
    चूडोत्तंसितचारुचन्द्रकलिकाचञ्चच्छिखाभास्वरो
      लीलादग्धविलोलकामशलभः श्रेयोदशाग्रे स्फुरन् ।
    अन्तःस्फूर्जदपारमोहतिमिरप्राग्भारमुच्चाटयं-
      श्चेतःसद्मनि योगिनां विजयते ज्ञानप्रदीपो हरः ॥
; ---------------------------------------------
; 2304 : page 2.17
    चेतश्चिन्तय मा रमां सकृदिमामस्थायिनीमास्थया
      भूपालभ्रुकुटीकुटीरविहरव्यापारपण्याङ्गनाम् ।
    कन्थाकञ्चुकिनः प्रविश्य भवनद्वाराणि वाराणसी-
      रथ्यापङ्क्तिषु पाणिपात्रपतितां भिक्षामपेक्षामहे ॥
; ---------------------------------------------
; 2305 : page 2.18
    चेष्टामकुर्वल्लं२भते यदि किंचिद्यदृच्छया ।
    यो वा न लभते कृत्वा दुर्दर्शौ तावुभावपि ॥
; ---------------------------------------------
; 2306 : page 2.18
    छादयित्वात्मभावं हि चला हि शठबुद्धयः ।
    प्रहरन्ति च रन्ध्रेषु सो ऽनर्थः सुमहान्भवेत् ॥
; ---------------------------------------------
; 2307 : page 2.18
    छायामन्यस्य कुर्वन्ति स्वयं तिष्ठन्ति चातपे ।
    फलन्ति च परर्थि च नात्महेतोर्महाद्रुमाः ॥
; ---------------------------------------------
; 2308 : page 2.18
    छाया संश्रयते तलं विटपिनां श्रान्तेव पान्थैः समं
      मूलं याति सरोजलस्य जडता ग्लानेव मीनैः सह ।
    आचामत्यहिमांशुदीधितिरपस्तप्तेव लोकैः समं
      निद्रा गर्भगृहं सह प्रविशति क्लान्तेव{?} कान्ताजनैः ॥
; ---------------------------------------------
; 2309 : page 2.18
    छायासुप्तमृगः शकुन्तनिवहैर्विष्वग्विलुप्तच्छदः
      कीटैरावृतकोटरः कपिकुलैः स्कन्धे कृतप्रश्रयः ।
    विश्रब्धं मधुपैर्निपीतकुसुमः श्लाध्यः स एकस्तरुः
      सर्वाङ्गैर्बहुसत्त्वसंघसुखदो भूभारभूतो ऽपरः ॥
; ---------------------------------------------
; 2310 : page 2.19
    छित्त्वा पाशमपास्य कूटरचनां भङ्क्त्वा बलाद्वागुरां
      पर्यन्ताग्निशिखाकलापजटिलान्निःसृत्य दूरं वनात् ।
    व्याधानां शरगोचरादपि जवेनोत्प्लुत्य धावन्मृगः
      कूपान्तः पतितः करोतु विधुरे किं वा विधौ पौरुषम् ॥
; ---------------------------------------------
; 2311 : page 2.19
+   <s>छिद्रं कर्म च वित्तं (वीर्यं) च</s> s. den folgenden Spruch.
    छिद्रं मर्म च वीर्यं च विजानाति निजो रिपुः ।
    दहत्यन्तर्गतश्चैव शुष्कवृक्षमिवानलः ॥
; ---------------------------------------------
; 2312 : page 2.19
+   <s>छिन्नमूले त्वधिष्ठाने</s> s. den folgenden Spruch.
    छिन्नमूले ह्यधिष्ठाने सर्वे तज्जीविनो हताः ।
    कथं नु शाखास्तिष्ठेरंश्छिन्नमूले वनस्पतौ ॥
; ---------------------------------------------
; 2313 : page 2.20
    छिन्नो ऽपि चन्दनतरुर्न जहाति गन्धं
      वृद्धो ऽपि वारणपतिर्न जहाति लीलाम् ।
    यत्रार्पितो ऽपि मधुरतां न जहाति हीक्षुः
      क्षीणो ऽपि न त्यजति शीलगुणान्कुलीनः ॥
; ---------------------------------------------
; 2314 : page 2.20
    छिन्नो ऽपि रोहति तरुः क्षीणो ऽप्युपचीयते पुनश्चन्द्रः ।
    इति विमृशन्तः सन्तः संतप्यन्ते न विधुरेषु ॥
; ---------------------------------------------
; 2315 : page 2.20
    छेदश्चन्दनचूतचम्पकवने रक्षा करीरद्रुमे
      हिंसा हंसमयूरकोकिलकुले काकेषु लीलारतिः ।
    मातङ्गेन खरक्रयः समतुला कर्पूरकार्पासयो-
      रेषा यत्र विचारणा गुणिगणे देशाय तस्मै नमः ॥
; ---------------------------------------------
; 2316 : page 2.20
+   <s>जगतां पतिरर्थित्रा</s> s. den folgenden Spruch. [Seite2.21]
    जगत्पतिर्हि याचित्वा विष्णुर्वामनतां गतः ।
    को ऽन्यो ऽधिकतरस्तस्य यो ऽर्थी याति न लाघवम् ॥
; ---------------------------------------------
; 2317 : page 2.21
    जगदेतन्निरालम्बं कामलोभादिभिर्बलात् ।
    निमज्जमानं निरये राज्ञा दण्डेन धार्यते ॥
; ---------------------------------------------
; 2318 : page 2.21
    जगन्मृगतृषातुल्यं वीक्ष्येदं क्षणभङ्गुरम् ।
    सुजनैः संगतं कुर्याद्धर्माय च सुखाय च ॥
; ---------------------------------------------
; 2319 : page 2.21
    जघनस्तनभारेण मन्दं मन्दं प्रयाति सा ।
    चित्तचौर्यविधौ यूनामभ्यन्तीह लाघवम् ॥
; ---------------------------------------------
; 2320 : page 2.21
    जङ्गमानि च भूतानि स्थावराणि च ये नराः ।
    आत्मवत्परिरक्षन्ति ते यान्ति परमां गतिम् ॥
; ---------------------------------------------
; 2321 : page 2.21
+   <s>जडः प्रभवति प्रायः</s> s. Spruch 2322.
    जडान्यपि च बीजानि कालं संप्राप्य चात्मनः ।
    अङ्कूरयन्ति कालाच्च पुष्प्यन्ति च फलन्ति च ॥
; ---------------------------------------------
; 2322 : page 2.22
    जडे प्रभवति प्रायो दुःखं बिभ्रति साधवः ।
    शीतांशावुदिते पद्माः संकोचं यान्ति वारिणि ॥
; ---------------------------------------------
; 2323 : page 2.22
    जनं जनपदा नित्यमर्चयन्ति नृपार्चितम् ।
    नृपेणावमतो यस्तु स सर्वैरवमन्यते ॥
; ---------------------------------------------
; 2324 : page 2.22
    जनतीं जन्मस्थानं बान्धवलोकं वसूनि जीवं च ।
    पुरुषविशेषासक्ताः सीमन्तिन्यस्तृणाय मन्यन्ते ॥
; ---------------------------------------------
; 2325 : page 2.22
    जननीमतो हरति जातवती परिवर्धते सह शुचा सुहृदाम् ।
    परसात्कृतापि कुरुते मलिनं दुरतिक्रमा दुहितरो विपदः ॥
; ---------------------------------------------
; 2326 : page 2.22
+   <s>जननौ जन्मस्थानम्</s> s. Spruch 2324.
    जनयन्ति सुतान्गावः सर्वा एव गवाकृतीन् ।
    विषाणोल्लिखितस्कन्धं काचिदेव गवां पतिम् ॥
; ---------------------------------------------
; 2327 : page 2.23
    जनयन्त्यर्जने दुःखं तापयन्ति विपत्तिषु ।
    मोहयन्ति च संपत्तौ कथमर्थाः सुखावहाः ॥
; ---------------------------------------------
; 2328 : page 2.23
    जनिता चोपनेता च यस्तु विद्यां प्रयच्छति ।
    अन्नदाता भयत्राता पञ्चैते पितरः स्मृताः ॥
; ---------------------------------------------
; 2329 : page 2.23
+   <s>जनेषु प्रमुखो हस्ती</s> s. Spruch <s>बलेषु प्रमुखो हस्ती</s>.
    जन्तूनामवनं जिनेशमहनं जैनागमाकर्णनं
      साधूनां नमनं मदापनयनं सम्यग्गुरोर्माननम् ।
    मायाया हननं क्रुधश्च शमनं लोभद्रुमोन्मूलनं
      चेतःशोधनमिन्द्रियस्य दमनं यत्तच्छिवोपायनम् ॥
; ---------------------------------------------
; 2330 : page 2.23
+   <s>जन्तोः पञ्चेन्द्रियस्यास्य</s> s. Spruch <s>पञ्चेन्द्रियस्य मर्त्यस्य</s>.
    जन्तोर्निरुपभोगस्य दृश्यते भुवि रूक्षता ।
    वाताशिनो द्विजिह्वत्वं विहितं पश्य वेधसा ॥
; ---------------------------------------------
; 2331 : page 2.23
+   <s>जन्मजन्मनि यदभ्यस्तम्</s> und <s>जन्मजन्मन्यदभ्यंस्तम्</s> s. den folgenden Spruch.
    जन्मजन्मन्यभ्यस्तं यद्दानमध्ययनं तपः ।
    तेनैवाभ्यासयोगेन तदेवाभ्यस्पते पुनः ॥
    [Seite2.24]
; ---------------------------------------------
; 2332 : page 2.24
    जन्मनि क्लेशबहुले किं नु दुःखमतः परम् ।
    इच्छासंपद्यतो नास्ति पच्चेच्छा न निवर्तते ॥
; ---------------------------------------------
; 2333 : page 2.24
    जन्ममृत्युजरादुःखैर्नित्यं संसारसागरे ।
    क्लिश्यन्ते जन्तवो धोरे मर्त्यास्त्रस्यन्ति मृत्युतः ॥
; ---------------------------------------------
; 2334 : page 2.24
    जन्ममृत्युजराव्याधिवेदनाभिरभिद्रुतम् ।
    अपारमिव चास्वस्थं संसारं त्यजतः सुखम् ॥
; ---------------------------------------------
; 2335 : page 2.24
    जन्ममृत्यू हि यात्येको भुनक्त्येकः शुभाशुभम् ।
    नरकेषु पतत्येक एको याति परां गतिम् ॥
; ---------------------------------------------
; 2336 : page 2.25
    जन्मान्तरसहस्रेषु तपोध्यानसमाधिभिः ।
    नराणां क्षीणपापानां कृष्णे भक्तिः प्रजायते ॥
; ---------------------------------------------
; 2337 : page 2.25
    जन्मेदं वन्ध्यतां नीतं भवभोगोपलिप्सया ।
    काचमूल्येन विक्रीतो हन्त चिन्तामणिर्मया ॥
; ---------------------------------------------
; 2338 : page 2.25
    जमदग्नेः सुतस्येव सर्वः सर्वत्र सर्वदा ।
    अनेकयुद्धजयिनः प्रतापादेव भुज्यते ॥
; ---------------------------------------------
; 2339 : page 2.25
    जम्बुको हुडुयुद्धेन वयं चाषाढभूतिना ।
    दूतिका परकार्येण त्रयो दोषाः स्वयंकृताः ॥
; ---------------------------------------------
; 2340 : page 2.25
    जयता त्वन्मुखेनास्मानकथं न कथं जितम् ।
    कमलं कमलंकुर्वदलिमद्दलि मत्प्रिये ॥
; ---------------------------------------------
; 2341 : page 2.25
    जयतु द्रव्यमेवैकं यत्प्रभावेण देहिनः ।
    विदेशो ऽपि स्वदेशः स्यात्परे ऽपि स्वा भवन्ति च ॥
; ---------------------------------------------
; 2342 : page 2.26
    जयन्ति ते जिना येषां केवलज्ञानशालिनाम् ।
    आ जन्मनः स्मरोत्पत्तौ मानसेनोषरायितम् ॥
; ---------------------------------------------
; 2343 : page 2.26
    जयन्ति ते सुकृतिनो रससिद्धाः कवीश्वराः ।
    नास्ति येषां यशःकाये जरामरणजं भयम् ॥
; ---------------------------------------------
; 2344 : page 2.26
+   <s>जयन्तु ते सुकृतिनः</s> s. den vornagehenden Spruch.
    जये च लभते लक्ष्मीं मृतेनापि सुराङ्गनाम् ।
    क्षणविध्वंसिनः कायाः का चिन्ता मरणे रणे ॥
; ---------------------------------------------
; 2345 : page 2.26
    जयेत्कदर्यं दानेन सत्येनानृतवादिनम् ।
    क्षमया क्रूरकर्माणमसाधुं साधुना जयेत् ॥
; ---------------------------------------------
; 2346 : page 2.26
    जयेदात्मानमेवादौ विजयायान्यविद्विषाम् ।
    अजितात्मा हि विवशो वशीकुर्यात्कथं परान् ॥
    [Seite2.27]
; ---------------------------------------------
; 2347 : page 2.27
    जये धरित्र्याः पुरमेव सारं पुरे गृहं सद्मनि चैकदेशः ।
    तत्रापि शय्या शयने वरस्त्री रत्नोज्ज्वला राज्यसखस्य सारम् ॥
; ---------------------------------------------
; 2348 : page 2.27
+   <s>जये वा लभते लक्ष्मीम्</s> s. Spruch 2344.
    जयो ऽस्तु पाण्डुपुत्राणां येषां पक्षे जनार्दनः ।
    यतः कृष्णस्ततो धर्मो यतो धर्मस्ततो जयः ॥
; ---------------------------------------------
; 2349 : page 2.27
    जराग्रस्तं रूपं हसितललितोत्साहरहितं
      शिरः शुक्लीभूतं तिमिरपटलैरक्षि पिहितम् ।
    शनैर्यष्ट्युत्थानं गतिरपि च मन्दाकुलपदा
      समीपस्थो मृत्युर्विलसति न चेच्छा विरमति ॥
; ---------------------------------------------
; 2350 : page 2.27
    जरामृत्यू हि भूतानां खादितारौ वृकाविव ।
    बलिनां दुर्बलानां च ह्रस्वानां महतामपि ॥
; ---------------------------------------------
; 2351 : page 2.28
    जरा रूपं हरति हि धैर्यमाशा मृत्युः प्राणान्धर्मचर्यामसूया ।
    कामो ह्रियं वृत्तमनार्यसेवा क्रोधः श्रियं सर्वमेवाभिमानः ॥
; ---------------------------------------------
; 2352 : page 2.28
    जलं जलधरोद्गीर्णं कुलं गृहशिखण्डिनाम् ।
    चलं च तडितां दाम बलं कुसुमधन्वनः ॥
; ---------------------------------------------
; 2353 : page 2.28
    जलधर निर्लज्जस्त्वं यन्मां दयितस्य वेश्म गच्छन्तीम् ।
    स्तनितेन भीषयित्वा धाराहस्तैः परामृशसि ॥
; ---------------------------------------------
; 2354 : page 2.28
    जलनिधिपरतरगतमपि करतलमायाति यस्य भवितव्यम् ।
    करतलगतमपि नश्यति यस्य तु भवितव्यता नास्ति ॥
; ---------------------------------------------
; 2355 : page 2.28
    जलप्रमाणं कमलस्य नालं कुलप्रमाणं पुरुषस्य शीलम् ।
    पापं न कुर्वन्ति कुलेषु जाताः कुलं कुतः शीलंनिवर्तनाय ॥
; ---------------------------------------------
; 2356 : page 2.28
    जलप्रवाहपतिता निमज्जन्ति महागजाः ।
    धावन्ति संमुखं मीनाः किमभ्यासेन दुष्करम् ॥
; ---------------------------------------------
; 2357 : page 2.29
    जलबिन्दुनिपातेन क्रमशः पूर्यते घटः ।
    स हेतुः सर्वविद्यानां धर्मस्य च धनस्य च ॥
; ---------------------------------------------
; 2358 : page 2.29
    जलमग्निं विषं शस्त्रं क्षुद्व्याधी पतनं गिरेः ।
    निमित्तं किंचिदासाद्य देही प्राणैर्विमुच्यते ॥
; ---------------------------------------------
; 2359 : page 2.29
+   <s>जलमग्निर्विषं शस्त्रम्</s> s. den vorangehenden Spruch.
    जलमुचि वितरणविमुखे का क्षतिरन्याखिलाम्बुपातॄणाम् ।
    केवलघनरसभक्षी चातकपक्षी कमाश्रयति ॥
; ---------------------------------------------
; 2360 : page 2.29
    जलं बलं च सस्यानां मत्स्यानां च जलं बलम् ।
    शान्तिर्बलं च भूपानां विप्राणां च विशेषतः ॥
; ---------------------------------------------
; 2361 : page 2.29
    जलरेखा खलप्रीतिरर्धवारिघटस्तथा ।
    शिरसा धार्यमाणो ऽपि खलः खलखलायते ॥
; ---------------------------------------------
; 2362 : page 2.29
    जलस्नाने मलत्यागी दयास्नाने सदा शुचिः ।
    तपःस्नानं हरेत्पापं ज्ञानस्नानं परं पदम् ॥
    [Seite2.30]
; ---------------------------------------------
; 2363 : page 2.30
    जलान्तश्चन्द्रचपलं जीवितं खलु देहिनाम् ।
    तथाविधमिति ज्ञात्वा शश्वत्कल्याणमाचरेत् ॥
; ---------------------------------------------
; 2364 : page 2.30
    जलाहतौ विशेषेण वैद्युताग्नेरिव द्युतिः ।
    आपदि स्फुरति प्रज्ञा यस्य धीरः स एव हि ॥
; ---------------------------------------------
; 2365 : page 2.30
    जले तैलं खले गुह्यं पात्रे दानं मनागपि ।
    प्राज्ञे शास्त्रं स्वयं याति विस्तारं वस्तुशक्तितः ॥
; ---------------------------------------------
; 2366 : page 2.30
    जलेन जायते पङ्कं जलेन परिशुध्यति ।
    चित्तेन जायते पापं चित्तेन परिशुध्यति ॥
; ---------------------------------------------
; 2367 : page 2.30
    जलेन भज्यते सेतुः स्नेहः कर्णजपेन तु ।
    अरक्षणेन मन्त्रश्च शब्दमात्रेण कातरः ॥
; ---------------------------------------------
; 2368,2369 : page 2.30
    जलौकयोपमीयन्ते प्रमदा मन्दबुद्धिभिः ।
    मृगीदृशां जलौकानां विचारान्महदन्तरम् ॥
    जलौका केवलं रक्तमाददाना तपस्विनाम् ।
    प्रमदा सर्वमादत्ते चित्तं वित्तं बलं सुखम् ॥
    [Seite2.31]
; ---------------------------------------------
; 2370 : page 2.31
    जलौकावत्पिबेद्राष्ट्रं मृदुनैव नराधिपः ।
    व्याघ्रीव च हरेत्पुत्रान्संदशेन्न च पीडयेत् ॥
; ---------------------------------------------
; 2371 : page 2.31
    जल्पन्ति सार्धमन्येन पश्यन्त्यन्यं सविभ्रमाः ।
    हृद्गतं चिन्तयन्त्यन्यं प्रियः को नाम योषिताम् ॥
; ---------------------------------------------
; 2372 : page 2.31
    जल्पन्ति सूरयः सर्वे धर्मो रक्षति धार्मिकम् ।
    एतज्ज्ञातव्यमद्यैव किमत्र च भविष्यति ॥
; ---------------------------------------------
; 2373 : page 2.31
+   <s>जल्पन्त्यन्येन वै सार्धम्</s> s. Spruch 2371.
+   <s>जवो हये ह्यस्ति परं विभूषणम्</s> s. den folgenden Spruch.
    जवो हि सप्तेः परमं विभूषणं त्रपाङ्गनायाः कृशता तपस्विनः ।
    द्विजस्य विद्यैव मुनेरपि क्षमा पराक्रमः शस्त्रबलोपजीविनाम् ॥
; ---------------------------------------------
; 2374 : page 2.32
    जागर्ति लोको ज्वलति प्रदीपः सखीगणः पश्यति कौतुकेन ।
    मुहूर्तमात्रं कुरु कान्त धैर्यं बुभुक्षितः किं विजने न भुञ्ज्यात् ॥
; ---------------------------------------------
; 2375 : page 2.32
    जाड्यं ह्रीमति गण्यते व्रतरुचौ दम्भः शुचौ कैतुवं
      शूरे निर्घृणता मुनौ विमतिता दैन्यं प्रियालापिनि ।
    तेजस्विन्यवलिप्तता मुखरता वक्तर्यशक्तिः स्थिरे
      तत्को नाम गुणो भवेत्सुगुणिनां यो दुर्जनैर्नाङ्कितः ॥
; ---------------------------------------------
; 2376 : page 2.32
    जाड्यं धियो हरति सिञ्चति वाचि सत्यं मानोन्नतिं दिशति पापमपाकरोति ।
    चेतः प्रसादयति दिक्षु तनोति कीर्तिं सत्संगतिः कथय किं न करोति पंसाम् ॥
; ---------------------------------------------
; 2377 : page 2.32
    जातः कूर्मः स एकः पृथु भुवनभरायार्पितं येन पृष्ठं
      श्लाध्यं जन्म ध्रुवस्य भ्रमति नियमितं यत्र तेजस्वि चक्रम् ।
    संजातव्यर्थपक्षाः परहितकरणेनोपरिष्टान्न चाधो
      ब्रह्माण्डोदुम्बरान्तर्मशकवदपरे जन्तवो जातनष्टाः ॥
; ---------------------------------------------
; 2378,2379 : page 2.33
    जातः पुत्रो ऽनुजातश्च अतिजातस्तथैव च ।
    अपजातश्च लोके ऽस्मिन्मन्तव्याः शास्त्रवेदिभिः ॥
    मातृतुल्यगुणो जातस्त्वनुजातः पितुः समः ।
    अतिजातो ऽधिकस्तस्मादपजातो ऽधमाधमः ॥
; ---------------------------------------------
; 2380 : page 2.33
    जातमात्रं न यः शत्रुं रोगं च प्रशमं नयेत् ।
    महाबलो ऽपि तेनैव वृद्धिं प्राप्य स हन्यते ॥
; ---------------------------------------------
; 2381 : page 2.33
    जातमेवान्तको ऽन्ताय जरा चान्वेति देहिनम् ।
    अनुषक्ता द्वयेनैते भावाः स्थावरजङ्गमाः ॥
; ---------------------------------------------
; 2382 : page 2.33
+   <s>जातस्य नदीकूले तस्य</s> s. den folgenden Spruch. [Seite2.34]
    जातस्य नदीतीरे तस्यापि तृणस्य जन्मसाफल्यम् ।
    यत्सलिलमज्जनाकुलजनहस्तालम्बनं भवति ॥
; ---------------------------------------------
; 2383 : page 2.34
+   <s>जातस्य मृत्युर्नियतः</s> s. den folgenden Spruch.
    जातस्य हि ध्रुवो मृत्युर्ध्रुवं जन्म मृतस्य च ।
    तस्मादपरिहर्ये ऽर्थे न त्वं शोचितुमर्हसि ॥
; ---------------------------------------------
; 2384 : page 2.34
    जातः सूर्यकुले पिता दशरथः क्षौणीभुजामग्रणीः
      सीता सत्यपरायणा प्रणयिनी यस्यानुजो लक्ष्मणः ।
    दोर्दण्डेन समो न चास्ति भुवने प्रत्यक्षविष्णुः स्वयं
      रामो येन विडम्बितो ऽपि विधिना तेनापरे का कथा ॥
; ---------------------------------------------
; 2385 : page 2.34
    जाता नोत्कलिका स्तनौ न लुलितौ गात्रं न रोमाञ्चितं
      वक्त्रं स्वेदकणाचितं न सहसा यावच्छठेनामुना ।
    दृष्टेनैव मनो हृतं धृतिमुषा प्राणेश्वरेणाद्य मे
      तत्केनापि निरूप्य माननिपुणे मानः समाधीयताम् ॥
; ---------------------------------------------
; 2386 : page 2.35
    जाता लता हि शैले जातु लतायां न जायते शैलः ।
    संप्रति तद्विपरीतं कनकलतायां गिरिद्वयं जातम् ॥
; ---------------------------------------------
; 2387 : page 2.35
    जातिमात्रेण कश्चित्किं वध्यते पूज्यते क्वचित् ।
    व्यवहारं परिज्ञाय वध्यः पूज्यो ऽथ वा भवेत् ॥
; ---------------------------------------------
; 2388 : page 2.35
+   <s>जातिमात्रेण किं कश्चित्</s> s. den vorangehenden Spruch.
    जातिर्यातु रसातलं गुणगणस्तस्याप्यधो गच्छतु
      शीलं शैलतटात्पतत्वभिजनः संदह्यतां वह्निना ।
    शौर्ये वैरिणि वज्रमाशु निपतत्वर्थो ऽस्तु नः केवलं
      येनैकेन विना गुणास्तृणलवप्रायाः समस्ता इमे ॥
; ---------------------------------------------
; 2389 : page 2.35
    जातिस्मराणि नेत्राणि जानन्ति प्रियमप्रियम् ।
    प्रियं दृष्ट्वा विकसन्ति संकुचन्त्यप्रिये जने ॥
; ---------------------------------------------
; 2390 : page 2.36
    जातेति कन्या महतीह चिन्ता कस्मै प्रदेयेति महान्वितर्कः ।
    दत्ता सुखं प्राप्स्यति वा न वेति कन्यापितृत्वं खलु नाम कष्टम् ॥
; ---------------------------------------------
; 2391 : page 2.36
+   <s>जातेति पूर्वं महती हि चिन्ता</s> s. den vorangehenden Spruch.
    जात्यन्धाय च दुर्मुखाय च जराजीर्णाखिलाङ्गाय च
      ग्रामीणाय च दुष्कुलाय च गलत्कुष्ठाभिभूताय च ।
    यच्छन्तीषु मनोहरं निजवपुर्लक्ष्मीलवश्रद्धया
      यण्यस्त्रीषु विवेककल्पलतिकाशस्त्रीषु रज्येत कः ॥
; ---------------------------------------------
; 2392 : page 2.36
    जात्यन्धैरिह तुल्यास्ते मृतैः पङ्गुभिरेव च ।
    समर्था ये न पश्यन्ति गङ्गां पुण्यजलां शिवाम् ॥
; ---------------------------------------------
; 2393 : page 2.36
    जात्यैवैके सुखितराः सन्त्यन्ये भृशदुःखिताः ।
    नैकान्तं सुखमवेह क्वचित्पश्यामि कस्यचित् ॥
; ---------------------------------------------
; 2394 : page 2.36
    जानन्ति पशवो गन्धाद्वेदाज्जानन्ति वाडवाः ।
    चराद्विदन्ति राजानश्चक्षुर्भ्यामितरे जनाः ॥
    [Seite2.37]
; ---------------------------------------------
; 2395 : page 2.37
+   <s>जानन्ति हन्तुं हन्तव्यम्</s> s. Spruch 2399.
    जानन्ति हि गुणान्वक्तुं तद्विधा एव तादृशाम् ।
    वेत्ति विश्वंभरा भारं गिरीणां गरिमाश्रया ॥
; ---------------------------------------------
; 2396 : page 2.37
    जानन्नपि च यः पापं शक्तिमान्न नियच्छति ।
    ईशः सन्सो ऽपि तेनैव कर्मणा संप्रयुज्यते ॥
; ---------------------------------------------
; 2397 : page 2.37
    जानन्नपि नरो दैवात्प्रकरोति विगर्हितम् ।
    कर्म किं कस्यचिल्लोके गर्हितं रोचते कथम् ॥
; ---------------------------------------------
; 2398 : page 2.37
    जानाति विश्वासयितुं मनुष्यान्विज्ञातदोषेषु दधाति दण्डम् ।
    जानाति मात्रां च तथा क्षमां च तं तादृशं श्रीर्जुषते समग्रा ॥
; ---------------------------------------------
; 2399 : page 2.37
    जानाति हन्तुं हन्तव्यमासन्नं न तु दूरगम् ।
    भेकं बकः परं सत्यं द्रोहवृत्तिर्महीपतिः ॥
; ---------------------------------------------
; 2400 : page 2.38
    जानामि काम त्वां चैव यच्च किंचित्प्रियं तव ।
    तवाहं प्रियमन्विच्छन्नात्मन्युपलभे सुखम् ॥
; ---------------------------------------------
; 2401 : page 2.38
    जानामि क्षणभङ्गुरं जगदिदं जानामि तुच्छं सुखं
      जानामि प्रमदासु रत्नमखिलं स्वार्थैकनिष्ठं सदा ।
    जानामि स्फुरिताचिरद्युतिसमं विस्फूर्जितं संपदां
      नो जानामि तथापि कः पुनरसौ मोहस्य हेतुर्मम ॥
; ---------------------------------------------
; 2402,2403 : page 2.38
    जानामि तात यद्भावा भवे ऽस्मिन्क्षणभङ्गुराः ।
    स्थिरं तु महतामेकमाकल्पममलं यशः ॥
    परोपकृतिसंभूतं तदेव यदि हन्त तत् ।
    किमन्यत्स्यादुहाराणां धनं प्राणाधिकप्रियम् ॥
; ---------------------------------------------
; 2404 : page 2.38
    जानामि साधो जगतः स्वरूपकं मयापि पूर्वं बहवः स्थिरीकृताः ।
    सुखं परेषां व्यसनेषु कथ्यते स्वबन्धुनाशे तु चलन्ति बुद्धयः ॥
; ---------------------------------------------
; 2405 : page 2.38
    जानीयात्प्रेषणे भृत्यान्बान्धवान्व्यसनागमे ।
    मित्रं चापत्तिकालेषु भार्यां च विभवक्षये ॥
    [Seite2.39]
; ---------------------------------------------
; 2406 : page 2.39
    जाने कोपपराङ्मुखी प्रियतमा स्वप्ने ऽद्य दृष्टा मया
      मा मां संस्पृश पाणिनेति रुदती गन्तं प्रवृत्ता ततः ।
    नो यावत्परिरुध्य चाटुकशतैराश्वासयामि प्रियां
      भ्रातस्तावदहं शठेन विधिना निद्रादरिद्रीकृतः ॥
; ---------------------------------------------
; 2407 : page 2.39
    जामयो यानि गेहानि शपन्त्यप्रतिपूजिताः ।
    तानि कृत्याहतानीव विनश्यन्ति समन्ततः ॥
; ---------------------------------------------
; 2408 : page 2.39
    जामाता कृष्णसर्पश्च दुर्जनः पावकस्तथा ।
    उपकारैर्न गृह्यन्ते पञ्चमो भागिनेयकः ॥
; ---------------------------------------------
; 2409 : page 2.39
    जामीशप्तानि गेहानि निकृत्तानीव कृत्यया ।
    नैव भान्ति न वर्धन्ते श्रिया हीनानि पार्थिव ॥
; ---------------------------------------------
; 2410 : page 2.40
    जाया वा स्याज्जनित्री वा संभवः स्त्रीकृतो नृणाम् ।
    हे कृतघ्नास्तयोर्निन्दां कुर्वतां वः कुतः सुखम् ॥
; ---------------------------------------------
; 2411 : page 2.40
    जाह्नवीतीरसंभूतां मृदं मूर्घ्ना बिभर्ति यः ।
    बिभर्ति रूपं सो ऽर्कस्य तमोनाशाय निर्मलम् ॥
; ---------------------------------------------
; 2412 : page 2.40
    जाह्नवीपुलिनोत्थाभिः सिकताभिः समुक्षितम् ।
    आत्मानं मन्यते लोको दिविष्ठमिव शोभितम् ॥
; ---------------------------------------------
; 2413 : page 2.40
    जितं कृषिभिर्दारिद्र्यं गोभिरभ्यागतो जितः ।
    जिता धनवद्भिर्नारी शास्त्रैर्वस्त्रैर्जिता सभा ॥
; ---------------------------------------------
; 2414 : page 2.40
    जितरोषरया महाधियः समदि क्रोधजितो लघुर्जनः ।
    विजितेन जितस्य दुर्मतेर्मतिमद्भिः सह का विरोधिता ॥
; ---------------------------------------------
; 2415 : page 2.40
    जिता सभा वस्त्रवता मिष्टाशा गोमता जिता ।
    अध्वा जितो यानवता सर्वं शीलवता जितम् ॥
; ---------------------------------------------
; 2416 : page 2.41
    जितेन्द्रियत्वं विनयस्य कारणं गुणप्रकर्षो विनयादवाप्यते ।
    गुणप्रकर्षेण जनो ऽनुरज्यते जनानुरागप्रभवा हि संपदः ॥
; ---------------------------------------------
; 2417 : page 2.41
    जितेन्द्रियस्य नृपतेर्नीतिमार्गानुसारिणः ।
    भवन्ति ज्वलिता लक्ष्म्यः कीर्तयश्च नभःस्पृशः ॥
; ---------------------------------------------
; 2418 : page 2.41
    जित्वा विश्वं भवनत्र विहरत्यवरोधनैः ।
    विहरत्यप्सरोभिस्ते रिपुवर्गो दिवं गतः ॥
; ---------------------------------------------
; 2419 : page 2.41
    जिह्वाग्रे वर्तते लक्ष्मीर्जिह्वाह्रे च सरस्वती ।
    जिह्वाग्रे बन्धनं मृत्युर्जिह्वाग्रे परमं पदम् ॥
; ---------------------------------------------
; 2420 : page 2.41
    जिह्वा दग्धा परस्तुत्या हस्तौ दग्धौ प्रतिग्रहे ।
    मनो दग्धं परस्त्रीभिर्गतं जन्म निरर्थकम् ॥
; ---------------------------------------------
; 2421 : page 2.41
    जिह्वालौल्यप्रसक्तानां जलमध्यनिवासिनाम् ।
    अचिन्तितो वधि ऽज्ञानां मीनानामिव जायते ॥
    [Seite2.42]
; ---------------------------------------------
; 2422 : page 2.42
    जिह्वे लोचन नासिके श्रवण हे त्वङ्मानस श्रूयतां
      सर्वेभ्यो ऽस्तु नमः कृताञ्जलिरहं सप्रश्रयं प्रार्थये ।
    युष्माकं यदि संमतं तदधुना नात्मानमिच्छाम्यहं
      होतुं भूमिभुजां निकारदहनज्वालाकराले गृहे ॥
; ---------------------------------------------
; 2423 : page 2.42
+   <s>जीयते भूगतो ऽप्यात्मा</s> s. Spruch 2427.
    जीर्णमन्नं प्रशंसन्ति भार्यां च गतयौवनाम् ।
    शूरं विजितसंग्रामं गतपारं तपस्विनम् ॥
; ---------------------------------------------
; 2424 : page 2.42
    जीर्णमन्नं प्रशंसीयाद्भार्यां च गतयौवनाम् ।
    रणात्प्रत्यागतं शूरं सस्यं च गृहमागतम् ॥
; ---------------------------------------------
; 2425 : page 2.42
    जीर्णा एव मनोरथाः स्वहृदये यातं च तद्यौवनं
      हन्ताङ्गेषु गुणाश्च वन्ध्यफलतां प्राप्ता तुणज्ञैर्विना ।
    किं युक्तं सहसाभ्युपैति बलवान्कालः कृतान्तो ऽक्षम्
      ई न ध्यातं मदनान्तकाङ्घ्रियुगलं मुक्तेस्तु नान्या गतिः ॥
; ---------------------------------------------
; 2426 : page 2.43
    जीर्णा कन्था ततः किं सितममलपटं पट्टवास्त्रं ततः कि-
      मेका भार्या ततः किं बहुगुणगुणिता कोटिरेका ततः किम् ।
    एकः श्रान्तस्ततः किं करितुरगवरैरावृतो वा ततः किं
      भक्तं भुक्तं ततः किं कदशनमथ वा वासरान्ते ततः किम् ॥
; ---------------------------------------------
; 2427 : page 2.43
    जीर्यते भूगतो ऽप्यात्मा कालेनात्मापि स्वर्गतः ।
    भवेच्छनशानमुद्यानमुद्यानं च श्मशानभम् ॥
; ---------------------------------------------
; 2428 : page 2.44
    जीर्यन्ति जीर्यतः केशा दन्ता जीर्यन्ति जीर्यतः ।
    चक्षुःश्रोत्रे च जीर्येते तृष्णैका न तु जीर्यते ॥
; ---------------------------------------------
; 2429 : page 2.44
+   <s>जीर्यन्ते जीर्यतः केशाः</s> s. den vorangehenden Spruch.
    जीवनग्रहणे नम्रा गृहीत्वा पुनरुन्नताः ।
    किं कनिष्ठाः किमु ज्येष्ठा घटीयन्त्रस्य दुर्जनाः ॥
; ---------------------------------------------
; 2430 : page 2.44
    जीवन्तं मृतवन्मन्ये देहिनं धर्मवर्जितम् ।
    मृतो धर्मेण संयुक्तो दीर्घजीवी न संशयः ॥
; ---------------------------------------------
; 2431 : page 2.44
    जीवन्तो ऽपि मृताः पञ्च श्रूयन्ते किल भारते ।
    दरिद्रो व्याधितो मूर्खः प्रवासी नित्यसेवकः ॥
; ---------------------------------------------
; 2432 : page 2.44
    जीवन्भद्राण्यवाप्नोति जीवन्पुण्यं करोति च ।
    मृतस्य देहनाशश्च धर्माद्युपरतिस्तथा ॥
; ---------------------------------------------
; 2433 : page 2.44
    जीवितं संत्यजन्त्येके धनलोभपरा जनाः ।
    न जीवितार्थं मन्यन्ते पुरुषा हि धनादृते ॥
    [Seite2.45]
; ---------------------------------------------
; 2434 : page 2.45
    जीवितं च शरीरेण जात्यैव सह जायते ।
    उभे सह विवर्तेते उभे सह विनश्यतः ॥
; ---------------------------------------------
; 2435 : page 2.45
    जीवितस्य हि संदेहं क्षयं वै स्वजनस्य च ।
    कामार्ता हि न पश्यन्ति दूषणं चै कुलस्य च ॥
; ---------------------------------------------
; 2436 : page 2.45
    जीविताशा बलवती धनाशा दुर्बला मम ।
    गच्छ वा तिष्ठ वा कान्त स्वावस्था तु निवेदिता ॥
; ---------------------------------------------
; 2437 : page 2.45
    जीवितेनाप्यतः सत्यं भुवि रक्षन्ति साधवः ।
    नीह सत्यात्परो धर्मस्त्रिषु लोकेषु विद्यते ॥
; ---------------------------------------------
; 2438 : page 2.45
    जीविते परमं दुःखं जीविते परमो ज्वरः ।
    जीविते वर्तमानस्य दुःखानामागमो ध्रुवः ॥
; ---------------------------------------------
; 2439 : page 2.45
    जीविते यस्य जीवन्ति विप्रा मित्राणि बान्धवाः ।
    सफलं जीवितं तस्य आत्मार्थं को न जीवति ॥
    [Seite2.46]
; ---------------------------------------------
; 2440 : page 2.46
    जीविति प्रब्रुवन्प्रोक्तः कृत्यं कृत्यविचक्षणः ।
    करोति निर्विकल्पं यः स भवेद्राजवल्लभः ॥
; ---------------------------------------------
; 2441 : page 2.46
    जैनो धर्मः प्रचुरविभवः संगतिः साधुलोकै-
      र्विद्वद्गोष्ठी वचनपटुता कौशलं सर्वशास्त्रे ।
    साध्वी च स्त्री चरणकमलोपासनं सद्गुरूणां
      शुद्धं शीलं मतिविमलता प्राप्यते नाल्पपुण्यैः ॥
; ---------------------------------------------
; 2442 : page 2.46
    ज्ञातयस्तरयन्तीह ज्ञातयो मज्जयन्ति च ।
    सुवृत्तास्तारयन्तीह दुर्वृत्ता मज्जयन्ति च ॥
; ---------------------------------------------
; 2443,2444 : page 2.46
    ज्ञातयो यस्य नैव स्युर्विषमाः कुलपांसनाः ।
    स जीवेत सुखं लोके ग्रामद्रुम इवैकजः ॥
    एको वृक्षो हि यो ग्रामे भवेत्पर्णफलान्वितः ।
    चैत्यो भवति निर्ज्ञातिरर्चनीयः सुपूजितः ॥
; ---------------------------------------------
; 2445 : page 2.47
    ज्ञातिभिर्लुण्ठ्यते नैव चौरेणापि न नीयते ।
    दाने नैव क्षयं याति विद्यारत्नं महाधनम् ॥
; ---------------------------------------------
; 2446 : page 2.47
    ज्ञातिभिर्विग्रहस्तात न कर्तव्यः शुभार्थिना ।
    सुखानि सह भोज्यानि ज्ञातिभिर्भरतर्षभ ॥
; ---------------------------------------------
; 2447 : page 2.47
    ज्ञातुं वपुःपरिमितः क्षमते त्रिलोकीं जीवः कथं कथय संगतिमन्तरेण ।
    शक्नोति कुम्भनिहितः सुशिखो ऽपि दीपो भावान्प्रकाशयितुमप्युदरे गृहस्य ॥
; ---------------------------------------------
; 2448 : page 2.47
    ज्ञातुं न शक्यं हि किमस्ति सर्वैर्योषिन्मनो यच्चरितं तदीयम् ।
    का दुस्त्यजा सर्वजनैर्दुराशा विद्याविहीनः पशुरस्ति को वा ॥
; ---------------------------------------------
; 2449 : page 2.47
    ज्ञानं यत्र शिवं तत्र गावो यत्र ततः सुखम् ।
    यत्र साधुस्ततो जीव्यं यथा भार्या तथा स्थितिः ॥
; ---------------------------------------------
; 2450 : page 2.47
    ज्ञानं सतां मानमदादिनाशनं केषांचिदेतन्मदमानकारणम् ।
    स्थानं विविक्तं यमिनां विमुक्तये कामातुराणामतिकामकारणम् ॥
; ---------------------------------------------
; 2451 : page 2.48
    ज्ञानं स्यात्कुमतान्धकारतरणिर्ज्ञानं जगल्लोचनं
      ज्ञानं तीतितरंगिणीकुलगिरिर्ज्ञानं कषायापहम् ।
    ज्ञानं निर्वृतिवश्यमन्त्रममलं ज्ञानं मनःपावनं
      ज्ञानं स्वर्गगतिप्रयाणपटहं ज्ञानं निदानं श्रियः ॥
; ---------------------------------------------
; 2452 : page 2.48
    ज्ञानमन्त्रसदाचारैर्गौरवं भजते गुरुः ।
    तस्माच्छिष्यः क्षमी भूत्वा गुरुवाक्यं न लङ्घयेत् ॥
; ---------------------------------------------
; 2453 : page 2.48
    ज्ञानमार्गे ह्यहंकारः परिघो दुरतिक्रमः ।
    ज्ञानं विना च नास्त्येव मोक्षो व्रतशतैरपि ॥
; ---------------------------------------------
; 2454 : page 2.48
    ज्ञानं मददर्पहरं माद्यति यस्तेन तस्य को वैद्यः ।
    अमृतं यस्य विषायति तस्य चिकित्सा कथं क्रियते ॥
; ---------------------------------------------
; 2455 : page 2.48
    ज्ञानवाञ्ज्ञानदानेन निर्भयो ऽभयदानतः ।
    अन्नदानात्सुखी नित्यं निर्व्याधिर्भेषाजाद्भवेत् ॥
; ---------------------------------------------
; 2456 : page 2.49
    ज्ञानवृद्धो द्विजातीनां क्षत्रियाणां बलाधिकः ।
    वैश्यानां धान्यधनवान् शूद्राणामेव जन्मतः ॥
; ---------------------------------------------
; 2457 : page 2.49
    ज्ञानश्रेष्ठो द्विजः पूज्यः क्षत्रियो बलवानपि ।
    धनधान्याधिको वैश्यः शूद्रस्तु द्विजसेवया ॥
; ---------------------------------------------
; 2458 : page 2.49
    ज्ञानान्वितेषु युक्तेषु शास्त्रज्ञेषु कृतात्मसु ।
    न तेषु सज्जते स्नेहः पद्मपत्त्रेष्विवोदकम् ॥
; ---------------------------------------------
; 2459 : page 2.49
    ज्ञानारामस्य बुद्धस्य सर्वभूताविरोधिनः ।
    नावृत्तिभयमस्तीह परलोकभयं कुतः ॥
; ---------------------------------------------
; 2460 : page 2.49
+   <s>ज्ञानार्थिनो मधुकराः</s> s. Spruch <s>दानार्थिनो मधुकराः</s>.
    ज्ञाने मौनं क्षमा शक्तौ त्यागे श्लाघाविपर्ययः ।
    गुणा गुणानुबन्धित्वात्तस्य सप्रसवा इव ॥
; ---------------------------------------------
; 2461 : page 2.49
    ज्ञानैश्चतुर्भिर्युक्तो ऽपि सेवितो ऽपि सुरासुरैः ।
    जिनो ऽपि केवलज्ञानं न प्राप्नोति विना तपः ॥
    [Seite2.50]
; ---------------------------------------------
; 2462 : page 2.50
    ज्ञायते कान्तवदना केन प्रच्छन्नपातका ।
    कुस्त्री प्रफुल्लकमला गूढनक्रेव पद्मिनी ॥
; ---------------------------------------------
; 2463 : page 2.50
    ज्याकृष्टिबद्धखटकामुखपाणिपृष्ठप्रेङ्खन्नखांशुचयसंवलितो ऽम्बिकायाः ।
    त्वां पातु मञ्जरितपल्लवकर्णपूरलोभभ्रमद्भ्रमरविभ्रमभृत्कटाक्षः ॥
; ---------------------------------------------
; 2464 : page 2.50
    ज्यायंसमपि शीलेन विहीनं नैव पूजयेत् ।
    अपि शूद्रं च धर्मज्ञं सद्वृत्तमभिपूजयेत् ॥
; ---------------------------------------------
; 2465 : page 2.50
    ज्येष्ठो भ्राता पिता वापि यश्च विद्यां प्रयच्छति ।
    त्रयस्ते पितरो ज्ञेया धर्मे च पथि वर्तिनः ॥
; ---------------------------------------------
; 2466 : page 2.50
    ज्योत्स्नेव नयनानन्दः सुरेव मदकारणम् ।
    प्रभुतेव समाकृष्टसर्वलोका नितम्बिनी ॥
; ---------------------------------------------
; 2467 : page 2.51
    ज्वलति चलितेन्धनो ऽग्निर्विप्रकृतः पन्नगः फणं कुरुते ।
    प्रायः स्वं महिमानं क्षोभात्प्रतिपद्यते जन्तुः ॥
; ---------------------------------------------
; 2468 : page 2.51
    झटिति प्रविश गेहं मा बहिस्तिष्ठ कान्ते
      ग्रहणसमयवेला वर्तते शीतरश्मेः ।
    अपि सुविमलकान्तिं वीक्ष्य नूनं स राहु-
      र्ग्रसति तव मुखेन्दुं पूर्णचन्द्रं विहाय ॥
; ---------------------------------------------
; 2469 : page 2.51
    टङ्कच्छेदे न मे दुःखं न च दाहे न घर्षणे ।
    एतदेव महादुःखं गुञ्जया सह तोलनम् ॥
; ---------------------------------------------
; 2470 : page 2.51
    तं वीक्ष्य वेपथुमती सरसाङ्गयष्टिर्निक्षेपणाय पदमुद्धृतमुद्वहन्ती ।
    मार्गाचलव्यतिकराकुलितेव सिन्धुः शैलाधिराजतनया न ययौ न तस्थौ ॥
; ---------------------------------------------
; 2471 : page 2.51
+   <s>तं शोकवेगाभिहतम्</s> s. nach Spruch <s>संप्राप्य पण्डितः कृच्छ्रम्</s>.
    तक्षकस्य विषं दन्ते मक्षिकाया विषं शिरः ।
    वृश्चिकस्य विषं पुच्छं सर्वाङ्गे दुर्जनो विषम् ॥
    [Seite2.52]
; ---------------------------------------------
; 2472 : page 2.52
    तटस्थैः ख्यापिताश्चेतो विशन्ति गुणिनां गुणाः ।
    उत्कोचितानां पद्मानां गन्धो वायुभिराहृतः ॥
; ---------------------------------------------
; 2473 : page 2.52
    तडिन्मालालोलं प्रतिविरतिदत्तान्धतमसं
      भवे सौख्यं हित्वा शमसुखमुपादेयमनघम् ।
    इति व्यक्तोद्गारं चटुलवचसः शून्यमनसो
      वयं वीतव्रीडाः शुक इव पठामः परममी ॥
; ---------------------------------------------
; 2474 : page 2.52
+   <s>तत्तासु न प्रसक्तव्यम्</s> s. Spruch 1574.
    तत्त्वं चिन्तय सततं चित्ते परिहर चिन्तां नश्वरवित्ते ।
    क्षणमिह सज्जनसंगतिरेका भवति भवार्णवतरणे नौका ॥
; ---------------------------------------------
; 2475 : page 2.52
    तत्प्राप्यं सुलभं येन भवन्ति विपुलाः श्रियः ।
    दुर्लभं तत्पुनर्भाग्यं येन धर्मे मतिर्भवेत् ॥
; ---------------------------------------------
; 2476 : page 2.53
    तत्र देशे न वस्तव्यं यत्र वैरं दिने दिने ।
    मीढादासीविरोधेन वानरः प्रलयं गतः ॥
; ---------------------------------------------
; 2477 : page 2.53
    तत्र पुत्र न वस्तव्यं यत्र नास्ति चतुष्टयम् ।
    ऋ१णप्रदाता वैद्यश्च श्रोत्रियः सुजला नदी ॥
; ---------------------------------------------
; 2478 : page 2.53
+   <s>तत्र पूर्वचतुर्वर्गः (पूर्वश्चतुर्वर्गः)</s> s. Spruch 1092.
+   <s>तत्र मित्र न वस्तव्यम्</s> s. Spruch 2477.
    तथा भूभृन्मत्स्या द्रविणकलुषाम्भःकृततृषः
      स्थितिं स्वामुज्झ न्तो विदधति कुमार्गानुसरणम् ।
    क्रियन्ते कान्तान्नानुगविकृतकैवर्तनिवहै-
      र्यथा ह्येते ऽकस्मात्स्थिरनिरयजालप्रणयिनः ॥
; ---------------------------------------------
; 2479 : page 2.53
    तथा रोगाभिभूतस्य नित्यं कृच्छ्रगतस्य च ।
    नास्ति भार्यासमं किंचिन्नरस्यार्तस्य भेषजम् ॥
; ---------------------------------------------
; 2480 : page 2.53
+   <s>तथा ह्यामिषमाकाशे</s> s. Spruch <s>यथा ह्यामिषमाकाशे</s>.
+   <s>तथैव भर्तारमृते</s> s. Spruch 1518. [Seite2.54]
    तथैव हठदुर्बुद्धिः शक्तः कर्मण्यकर्मकृत् ।
    आसीत न चिरं जीवेदनाथ इव दुर्बलः ॥
; ---------------------------------------------
; 2481 : page 2.54
    तदभाग्यं धनस्यैव यन्नाश्रयति सज्जनम् ।
    लाभो ऽयमेव भूपालसेवकानां न चेद्वधः ॥
; ---------------------------------------------
; 2482 : page 2.54
    तदसारे ऽत्र संसारे सारं दीनेषु या दया ।
    कृपणेषु च यद्दानं गुणवान्को न जीवति ॥
; ---------------------------------------------
; 2483 : page 2.54
+   <s>तदा तत्प्रतिकाराच्च</s> s. Spruch <s>सदा तत्प्रतिकाराच्च</s>.
+   <s>तद्दिनं दुर्दिनं मन्ये</s> s. Spruch <s>दद्दिनं हरिसंलाप</s>.
+   <s>तद्दैवमिति संचिन्त्य</s> s. Spruch <s>न दैवमिति संचिन्त्य</s>.
+   <s>तद्भाग्यं सुलभं येन</s> s. Spruch 2475.
+   <s>तद्भावभावनिरता</s> s. nach Spruch <s>भर्तारं किल या नारी</s>.
    तद्भोजनं यद्द्विजभुक्तशेषं तत्सौहृदं यत्क्रियते परस्मिन् ।
    सा प्राज्ञता या न करोति पापं दम्भं विना यः क्रियते स धर्मः ॥
; ---------------------------------------------
; 2484 : page 2.54
+   <s>तद्यथाम्रवणं हित्वा</s> s. Spruch 1591.
    तद्वक्त्राभिमुखं मुखं विनमितं दृष्टिः कृता पादयो-
      स्तस्यालापकुतूहलतरे श्रोत्रे निरुद्धे मया ।
    पाणिभ्यां च तिरस्कृतः सपुलकः स्वेदोद्गमो गण्डयोः
      सख्यः किं करवाणि यान्ति शतधा यत्कञ्चुके संधयः ॥
    [Seite2.55]
; ---------------------------------------------
; 2485 : page 2.55
    तनवो ऽप्यायता नित्यं तन्तवो बहुलाः समाः ।
    बहून्बहुत्वादायासान्सहन्तीत्युपमा सताम् ॥
; ---------------------------------------------
; 2486 : page 2.55
    तनुमध्यं पृथुश्रोणि रक्तौष्ठमसितेक्षणम् ।
    नतनाभि वपुः स्त्रीणां कं न हन्त्युन्नतस्तनम् ॥
; ---------------------------------------------
; 2487 : page 2.55
+   <s>तन्तवो ऽप्यायता (ऽप्यायिता) नित्यम्</s> s. Spruch 2485.
+   <s>तन्त्रमेको द्वयोर्मन्त्रम्</s> s. zu Spruch 1392.
    तन्न भवति यदभाव्यं भवति च भाव्यं विनापि यत्नेन ।
    करतलगतमपि नश्यति यस्य तु भवितव्यता नास्ति ॥
; ---------------------------------------------
; 2488 : page 2.55
    तन्वङ्ग्या गुरुसंनिधौ नयनजं यद्वारि संस्तम्भितं
      तेनान्तर्गलितेन मन्मथशिखी सिक्तो ऽनुषङ्गोद्भवः ।
    मन्ये तस्य निरस्यमानकिरणस्यैषा सुखेनोद्गता
      श्वासामोदसमाकुलालिनिकरव्याजेन धूमावलिः ॥
; ---------------------------------------------
; 2489 : page 2.56
    तन्वी शरत्त्रिपथगा पुलिने कपोलौ लोले दृशौ रुचिरचञ्चलखञ्जरीटौ ।
    तद्बन्धनाय सुचिरार्पितसुभ्रुचापचाण्डालपाशयुगलाविव शून्यकर्णौ ॥
; ---------------------------------------------
; 2490 : page 2.56
    तपते यजते चैव यच्च दानं प्रयच्छति ।
    क्रोधेन सर्वं ह्रियते तस्मात्क्रोधं विसर्जयेत् ॥
; ---------------------------------------------
; 2491 : page 2.56
    तपसा ब्रह्मचर्पेण यज्ञैस्त्यागेन वा पुनः ।
    गतिं तां न लभेज्जन्तुर्गङ्गां संसेव्य यां लभेत् ॥
; ---------------------------------------------
; 2492 : page 2.56
    तपसालंकृतो जीवो यद्यद्वस्तु समीहते ।
    तत्तदेव समायाति भुवनत्रितये ध्रुवम् ॥
; ---------------------------------------------
; 2493 : page 2.56
    तपस्यन्तः सन्तः किमधिनिवसामः सुरनदीं
      गुणोदारान्दारानुत परिचरामः सविनयम् ।
    पिबामः शास्त्रौघानुत विविधकाव्यामृतरसा-
      न्न विद्मः कतिपयनिमेषायुषि जने ॥
    [Seite2.57]
; ---------------------------------------------
; 2494 : page 2.57
    तपस्विभिर्या सुचिरेण लभ्यते प्रयत्नतः सत्त्रिभिरिष्यते च या ।
    प्रयान्ति तामाशु गतिं यशस्विनो रणाश्वमेधे पशुतामुपागताः ॥
; ---------------------------------------------
; 2495 : page 2.57
    तपःसीमा मुक्तिः सकलगुणसीमा वितरणं
      कलासीमा काव्यं जननसुखसीमा सुवदना ।
    भियः सीमा मृत्युः सुकृतकुलसीमाश्रितभृतिः
      क्षुधासीमान्नान्तः श्रुतिमुखरसीमा हरिकथा ॥
; ---------------------------------------------
; 2496 : page 2.57
    तपो बलं तापसानां ब्रह्म ब्रह्मविदां बलम् ।
    हिंसा बलमसाधूनां क्षमा गुणवतां बलम् ॥
; ---------------------------------------------
; 2497 : page 2.57
    तप्ते महाविरहवह्निशिखावलीभि-
      रापाण्डुरस्तनतटे हृदये प्रियायाः ।
    रथ्यालिवीक्षणनिवेशितलोलदृष्टे-
      र्नूनं छनच्छनिति बाष्यकणाः पतन्ति ॥
    [Seite2.58]
; ---------------------------------------------
; 2498 : page 2.58
    तप्यन्ते लोकतापेन साध्वो प्रायशो जनाः ।
    परमाराधनं तद्धि पुरुषस्याखिलात्मनः ॥
; ---------------------------------------------
; 2499 : page 2.58
    तं पुत्रपशुसंपन्नं व्यासक्तमनसं नरम् ।
    सुप्तं व्याघ्रो मृगमिव मृत्युरादग्य गच्छति ॥
; ---------------------------------------------
; 2500 : page 2.58
+   <s>तयोरेकतरे मार्गे</s> s. Spruch 1212.
    तरसा ये न शक्यन्ते शस्तैः सुनिशितैरपि ।
    साम्ना ऽपि निगृह्यन्ते गजा इव करेणुभिः ॥
; ---------------------------------------------
; 2501 : page 2.58
    तरुणस्य कामचिन्ता मध्यमवयसस्तु द्रव्ये चिन्ता ।
    वृद्धस्य मरणचिन्ता अनेकचिन्ता दरिद्रस्य ॥
; ---------------------------------------------
; 2502 : page 2.58
    तरुणिमसमारम्भे तस्याः शरीरसरोवरं
      सरभस मनोहंस श्रीमन्प्रयासि कथं पुनः ।
    श्रवणलतिकापाशौ पार्श्वे प्रसारितपातितौ
      हतविधिवशाद्बन्धायान्धो न पश्यति किं भवान् ॥
; ---------------------------------------------
; 2503 : page 2.59
    तरुणीवेषोद्दीपितकामा विकसितजातीपुष्पसुगन्धिः ।
    उन्नतपीनपयोधरभारा प्रावृट्तनुते कस्य न हर्षम् ॥
; ---------------------------------------------
; 2504 : page 2.59
    तरुदाहो ऽतिशीतेन दुर्भिक्षमतिवर्षणात् ।
    अतित्यागादनौचित्यमति कुत्रापि नेष्यते ॥
; ---------------------------------------------
; 2505 : page 2.59
    तर्को ऽप्रतिष्ठः श्रुतयो विभिन्ना नैको मुनिर्यस्य मतं प्रमाणम् ।
    धर्मस्य तत्त्वं निहितं गुहायां महाजनो येन गतः स पन्थाः ॥
; ---------------------------------------------
; 2506 : page 2.59
    तर्षच्छेदो न भवति पुरुषस्येह कल्मषात् ।
    निवर्तते तदा तर्षः पापमन्तगतं यदा ॥
; ---------------------------------------------
; 2507 : page 2.59
    तलवद्दृश्यते व्योम खद्योतो हव्यवाडिव ।
    न चैवास्ति तलं व्योम्नि खद्योते न हुताशनः ॥
; ---------------------------------------------
; 2508 : page 2.60
    तव तन्वङ्गि मिथ्यैव रूढमङ्गेषु मार्दवम् ।
    यदि सत्यं मृदून्येव कुमकाण्डे रुजन्ति माम् ॥
; ---------------------------------------------
; 2509 : page 2.60
    तव विरहे हरिणाक्षी निरीक्ष्य नवमालिकां दलिताम् ।
    हन्त नितान्तमिदानीमाः किं हतजल्पितैरथ वा ॥
; ---------------------------------------------
; 2510 : page 2.60
    तवात्मनः प्रियाः प्राणाः सर्वेषां प्राणिनां तथा ।
    तस्मान्मृत्युभयात्ते ऽपि त्रातव्याः प्राणिनो बुधैः ॥
; ---------------------------------------------
; 2511,2512 : page 2.60
    तस्करस्य कुतो धर्मो दुर्जनस्य कुतः क्षमा ।
    वेश्यानां च कुतः स्नेहः कुतः सत्यं च कामिनाम् ॥
    प्रोषितस्य कुतो मानः कोपनस्य कुतः सुखम् ।
    स्त्रीणां कुतः सतीत्वं च कुतो मैत्री खलस्य च ॥
; ---------------------------------------------
; 2513 : page 2.60
    तस्करेभ्यो नियुक्तेभ्यः शत्रुभ्यो नृपवल्लभात् ।
    नृपतिर्निजलोभाच्च प्रजा रक्षेत्पितेव हि ॥
; ---------------------------------------------
; 2514 : page 2.61
    तस्मात्परविरुद्धेषु नोत्सहन्ते महाशयाः ।
    एतदुत्तमसत्त्वानां विधिसिद्धं हि सद्व्रतम् ॥
; ---------------------------------------------
; 2515 : page 2.61
    तस्मात्पुत्रेषु दारेषु मित्रेषु च धनेषु च ।
    नातिप्रसाङ्गः कर्तव्यो विप्रयोगो हि तैर्ध्रुवः ॥
; ---------------------------------------------
; 2516 : page 2.61
    तस्मात्सत्यं वदेत्प्राज्ञो यत्सत्यं प्रीतिकारणम् ।
    सत्यं यत्परदुःखाय तत्र मौनपरो भवेत् ॥
; ---------------------------------------------
; 2517 : page 2.61
    तस्मात्सर्वप्रयत्नेन नामापि परिवर्जयेत् ।
    स्त्रीणामिह हि सर्वासां य इच्छेत्सुखमात्मनः ॥
; ---------------------------------------------
; 2518 : page 2.61
    तस्मात्सर्वास्ववस्थासु रक्षेज्जीवितमातमनः ।
    द्रव्याणि संततिश्चैव सर्वं भवति जीवतः ॥
; ---------------------------------------------
; 2519 : page 2.61
    तस्मात्सात्त्वं सदा वाच्यं न वाच्यं परुषं क्वचित् ।
    पूज्यान्संपूजयेद्दद्यान्न च याचेत्कदा च न ॥
; ---------------------------------------------
; 2520 : page 2.61
+   <s>तस्मात्स्नेहं न लिप्सेत</s> s. nach Spruch <s>विप्रयोगे न तु त्यागी</s>.
    तस्मात्स्यात्कलहो यत्र गृहे नित्यमकारणः ।
    तद्गृहं जीवितं वाञ्छन्दूरतः परिवर्जयेत् ॥
    [Seite2.62]
; ---------------------------------------------
; 2521 : page 2.62
    तस्मात्स्वविषये रक्षा कर्तव्या भूतिमिच्छता ।
    यज्ञैर्नावाप्यते स्वर्गो रक्षणात्प्राप्यते यथा ॥
; ---------------------------------------------
; 2522 : page 2.62
    तस्मादनन्तमजरं परमं विकासि तद्ब्रह्म चिन्तय किमेभिरसद्विकल्पैः ।
    यस्यानुषङ्गिण इमे भुवनाधिपत्यभोगादयः कृपणलोकमता भवन्ति ॥
; ---------------------------------------------
; 2523,2524 : page 2.62
+   <s>तस्मादभावी भावी वा</s> s. Spruch <s>यस्मादभावी भावी वा</s>.
    तस्माद्दुर्गं दृढं कृत्वा वीवधासारसंयुतम् ।
    प्राकारपरिखायुक्तं यन्त्रादिभिरलंकृतम् ॥
    तिष्ठेन्मध्यगतो नित्यं युद्धाय युद्धाय कृतनिश्चयः ।
    जीववत्स॑म्प्राप्स्यति राष्ट्रं मृतो वा स्वर्गमेष्यति ॥
; ---------------------------------------------
; 2525 : page 2.62
+   <s>तस्माधर्मं सहायार्थम्</s> s. nach Spruch <s>मृतं शरीरमुत्सृज्य</s>. [Seite2.63]
+   <s>तस्माद्धर्मं पुरस्कृत्य</s> s. nach Spruch <s>धर्मात्पैजवनो राजा</s>.
    तस्माद्यत्र यथावद्भवितव्यं दैवयोगेन ।
    तत्र तथा तत्प्राप्त्यै विवशो ऽसौ नीयते ऽत्र न भ्रान्तिः ॥
; ---------------------------------------------
; 2526 : page 2.63
+   <s>तस्माद्विवाहयेत्कन्याम्</s> s. nach Spruch <s>व्यञ्जनैस्तु समुत्पन्नैः</s>.
    तस्मान्न स्यात्फलं यत्र पुष्टं युद्धं च केवलम् ।
    नहि तत्स्वयमुत्पाद्यं कर्तव्यं च कथं च न ॥
; ---------------------------------------------
; 2527 : page 2.63
+   <s>तस्मान्माता पिता चेति</s> s. nach Spruch <s>कः कस्य पुरुषो बन्धुः</s>.
    तस्य कथं न चला स्यात्पत्नी विष्णोर्नृसिंहकस्यापि ।
    मासांश्चतुरो निद्रां यः सेवति जलगतः सततम् ॥
; ---------------------------------------------
; 2528 : page 2.63
+   <s>तस्यायत्यां सदा श्रेयः</s> s. Spruch <s>स ह्यमात्यः सदा श्रेयान्</s>.
    तस्याः सान्द्रविलेपनस्तनतटप्रश्लेषमुद्राङ्कितं
      किं वक्षश्चरणनतिव्यतिकरव्याजेन गोपाय्यते ।
    इत्युक्ते क्व तदित्युदीर्य सहसा तत्संप्रमार्ष्टुं मया
      साश्लिष्टा रभसेन तत्सुखवशात्तन्व्यापि तद्विस्मृतम् ॥
; ---------------------------------------------
; 2529 : page 2.63
    तस्याः स्तनौ यदि घनौ जघनं च हारि वक्त्रं च चारु तव वित्त किमाकुलत्वम् ।
    पुण्यं कुरुष्व यदि तेषु तवास्ति वाञ्छा पुण्यैर्विना नहि भवन्ति समीहितार्थाः ॥
    [Seite2.64]
; ---------------------------------------------
; 2530 : page 2.64
    ताडिता अपि दण्डेन शस्त्रैरपि विखण्डिताः ।
    न वशं योषितो यान्ति न दानैर्न च संस्तवैः ॥
; ---------------------------------------------
; 2531 : page 2.64
    ताडितो ऽपि दुरुक्तो ऽपि दण्डितो ऽपि महीभुजा ।
    यो न चिन्तयते पापं स भृत्यो ऽर्हो महीभुजाम् ॥
; ---------------------------------------------
; 2532 : page 2.64
    तादृशी जायते बुद्धिर्व्यसायो ऽपि तादृशः ।
    सहायास्तादृशा एव यादृशी भवितव्यता ॥
; ---------------------------------------------
; 2533 : page 2.64
    तानीन्द्रियाण्यविकलानि तदेव नाम सा बुद्धिरप्रतिहता वचनं तदेव ।
    अर्थोष्मणा विरहितः पुरुषः स एव अन्यः क्षणेन भवतीति विचित्रमेतत् ॥
; ---------------------------------------------
; 2534 : page 2.65
    तापो नापगतस्तृषा न च कृशा धौता न धूली तनो-
      र्न स्वच्छन्दमकारि कन्दकवलः का नाम केलीकथा ।
    दूरोत्क्षिप्तकरेण हन्त करिणा स्पृष्टा नवा पद्मिनी
      प्रारब्धो मधुपैरकारणमहो झंकारकोलाहलः ॥
; ---------------------------------------------
; 2535 : page 2.65
    ताम्बूलं सूक्ष्मवस्त्राणि स्त्रीकथेन्द्रियपोषणम् ।
    दिवानिद्रा सदा क्रोधो पतीनां पातकानि षद् ॥
; ---------------------------------------------
; 2536 : page 2.65
    ताम्बूलं कटु तिक्तमुष्णमधुरं क्षारं कषायान्वितं
      वातघ्नं कफनाशनं कृमिहरं दुर्गन्धनिर्नाशनम् ।
    वक्त्त्रस्याभरणं विशुद्धिकरणं कामाग्निसंदीपनं
      ताम्बूलस्य सखे त्रयोदश गुणाः स्वर्गे ऽपि ते दुर्लभाः ॥
; ---------------------------------------------
; 2537 : page 2.65
    तालवत्कुरुते मूलं बालः शत्रुरुपेक्षितः ।
    गहने ऽग्निरिवोत्सृष्टः क्षिप्रं संजायते महान् ॥
; ---------------------------------------------
; 2538 : page 2.66
    तावच्चन्द्रबलं ततो ग्रहबलं ताराबलं भूबलं
      तावद्रोगवियोगमन्त्रमहिमा तावत्कृतं पौरुषम् ।
    तावद्वाञ्छितमर्थ सिद्धिसहितं तावज्जनः सज्जनो
      यावत्पुण्यमिदं नृणां विजयते पुण्यक्षयात्क्षीयते ॥
; ---------------------------------------------
; 2539 : page 2.66
    तावज्जन्मातिदुःखाय ततो दुर्गतता सदा ।
    तत्रापि सेवया वृत्तिरहो कष्टपरंपरा ॥
; ---------------------------------------------
; 2540 : page 2.66
+   <s>तावज्जन्मापि दुःखाय</s> s. den vorangehenden Spruch.
    तावत्पिता वरो बन्धुर्यावज्जीवति मानवः ।
    मृतों मृत इति ज्ञात्वा क्षणात्स्नेहो निवर्तते ॥
; ---------------------------------------------
; 2541 : page 2.66
    तावत्प्रीतिर्भवेल्लोके यावद्दानं प्रदीयते ।
    वत्सः क्षीरक्षयं दृष्ट्वा परित्यजति मातरम् ॥
; ---------------------------------------------
; 2542 : page 2.66
    तावत्सर्वतुणालयः पटुमतिः साधुः सतां वल्लभः
      शूरः सच्चरितः कलङ्कविकलः प्राज्ञः कलाज्ञः कविः ।
    दक्षो धर्मरतः कृती कुशलवाक्प्राप्तप्रभावः प्रभु-
      र्यावन्निष्ठुरवज्रपातसदृशं देहीति नो भाषते ॥
; ---------------------------------------------
; 2543 : page 2.67
    तावत्स्यात्सर्वकृत्येषु पुरुषो ऽत्र स्वयं प्रभुः ।
    स्त्रीवाक्याङ्कुशविक्षुण्णो यावन्नो ध्रियते बलात् ॥
; ---------------------------------------------
; 2544 : page 2.67
    तावत्स्यात्सुप्रसन्नास्यस्तावद्गुरुजने रतः ।
    पुरुषो योषितां यावन्न शृणोति वचो रहः ॥
; ---------------------------------------------
; 2545 : page 2.67
    तावदेव कृतिनामपि स्फुरत्येष निर्मलविवेकदीपकः ।
    यावदेव न कुरङ्गचक्षुषां ताड्यते चपललोचनाञ्चलैः ॥
; ---------------------------------------------
; 2546 : page 2.67
+   <s>तावदेव प्रधानं स्यात्</s> s. Spruch 2544.
+   <s>तावदेव विदुषामपि</s> s. Spruch 2545.
    तावदेवामृतमयी यावल्लोचनगोचरा ।
    चक्षुःपथादपगता विषादप्यतिरिच्यते ॥
; ---------------------------------------------
; 2547 : page 2.67
    तावद्गर्जति मातङ्गो वने पङ्कजलालसः ।
    शिरोऽवनतलाङ्गूलो यावन्नायाति केसरी ॥
    [Seite2.68]
; ---------------------------------------------
; 2548 : page 2.68
    तावद्गुणा गुरुत्वं च यावन्नार्थयते परम् ।
    अर्थीचेत्पुरुषो जातः क्व गुणाः क्व च गौरवम् ॥
; ---------------------------------------------
; 2549 : page 2.68
    तावद्धत्ते पुमान्धैर्यं विवेकं शीलमेव च ।
    यावत्पतति कामस्य सायकानां न गोचरे ॥
; ---------------------------------------------
; 2550 : page 2.68
+   <s>तावद्भयस्य भेतव्यम्</s> s. den folgenden Spruch.
    तावद्भयात्तु भेतव्यं यावद्भयमनागतम् ।
    आगतं तु भयं दृष्ट्वा प्रहर्तव्यमभीतवत् ॥
; ---------------------------------------------
; 2551 : page 2.68
+   <s>तावद्भयाद्विभेतव्यम्</s> und <s>तावद्भयेषु भेतव्यम्</s> s. den vorangehenden Spruch.
    तावद्विदग्धो धीरश्च नरो भागी शुभस्य च ।
    यावत्पतति नैवासौ रामाविभ्रमभूमिषु ॥
; ---------------------------------------------
; 2552 : page 2.68
    तावद्विप्रेण भोक्तव्यं यावत्पतति मूर्छितः ।
    पुनरुत्थाय भोक्तव्यं यावत्प्राणैर्न मुच्यते ॥
    [Seite2.69]
; ---------------------------------------------
; 2553 : page 2.69
    तावन्महत्त्वं पाण्डित्यं कुलीनत्वं विवेकिता ।
    यावज्ज्वलति नाङ्गेषु हन्त पञ्चेषुपावकः ॥
; ---------------------------------------------
; 2554 : page 2.69
    तावन्मौनेन नीयन्ते कोकिलैश्चैव वासराः ।
    यावत्सर्वजनानन्ददायिनी वाक्प्रवर्तते ॥
; ---------------------------------------------
; 2555 : page 2.69
+   <s>तासां वाक्यानि कृत्यानि</s> s. den folgenden Spruch.
    तासां वाक्यानि तथ्यानि स्वल्पानि सुबहून्यपि ।
    करोति यः कृतैर्लोके लघुत्वं तस्य निश्चितम् ॥
; ---------------------------------------------
; 2556 : page 2.69
    तास्तु वाचः सभायोग्या याश्चित्ताकर्षणक्षमाः ।
    स्वेषां परेषां विदुषां द्विषामविदुषामपि ॥
; ---------------------------------------------
; 2557 : page 2.69
    तिरश्चामपि विश्वासो दृष्टः पुण्यैककर्मणाम् ।
    सतां हि साधुशीलत्वात्स्वभावो न निवर्तते ॥
; ---------------------------------------------
; 2558 : page 2.70
    तिर्यञ्चं मानुषं वापि यो मृतं संस्पृशेत्कुधीः ।
    पञ्चगव्येन शुद्धिः स्यात्तस्य स्यात्तस्य चान्द्रायणेन वा ॥
; ---------------------------------------------
; 2559 : page 2.70
    तिलपुष्पात्समायाति वायुश्चन्दनसौरभः ।
    इन्दीवरयुगाच्चित्रं निःसरन्ति शिलीमुखाः ॥
; ---------------------------------------------
; 2560 : page 2.70
    तिलमात्रसुखार्थं हि कामी त्यजति सद्वृत्तम् ।
    येन मेरुसमं दुःखमिहामुत्र लभेत च ॥
; ---------------------------------------------
; 2561 : page 2.70
    तिलार्धं स्वीयभागश्च निःसारं बदरीफलम् ।
    आहारात्परतः श्रेयो धूलिः परगृहादपि ॥
; ---------------------------------------------
; 2562 : page 2.70
    तिलाश्चम्पकसंश्लेषात्प्राप्नुवन्त्यधिवासिताम् ।
    रसो न भक्ष्यस्तद्गन्धः सर्वे सांक्रामिका गुणाः ॥
; ---------------------------------------------
; 2563 : page 2.70
    तिले तैले च रुचिः प्रविष्टा घृते च दुग्धे च बलं प्रविष्टम् ।
    स्त्रीणां वराङ्गेषु रतिः प्रविष्टा सर्वे पदा हस्तिपदे प्रविष्टाः ॥
    [Seite2.71]
; ---------------------------------------------
; 2564 : page 2.71
    तिले तैलं गवि क्षीरं काष्ठे पावकमन्ततः ।
    धिया धीरो विजानीयादुपायं चास्य सिद्धये ॥
; ---------------------------------------------
; 2565 : page 2.71
    तिष्ठन्तं च शयानं च मृत्युरन्वेषते यदा ।
    निर्वृतिं लभते कस्मादकस्मान्मृत्युनाशितः ॥
; ---------------------------------------------
; 2566 : page 2.71
    तिष्ठन्ति ये पशुपतेः किल पादमूले संप्राप्यते झटिति तैर्नहि भस्मनो ऽन्यत् ।
    ये तद्वृषस्य तु समुज्ज्वलजातरूपप्राप्त्या न कानि सुदिनानि सदैव तेषाम् ॥
; ---------------------------------------------
; 2567 : page 2.71
+   <s>तिष्ठ मध्यगतो नित्यम्</s> s. Spruch 2524.
    तिष्ठेद्युगसहस्रं तु पादेनैकेन यः पुमान् ।
    मासमेकं तु गङ्गायां समौ स्यातां न वा समौ ॥
; ---------------------------------------------
; 2568 : page 2.71
+   <s>तिष्ठेन्मध्यगतो नित्यम्</s> s. Spruch 2524.
    तिस्रः कोट्यो ऽर्धकोटी च यानि रोमाणि मानुषे ।
    तावत्कालं वसेत्स्वर्गे भर्तारं यानुगच्छति ॥
    [Seite2.72]
; ---------------------------------------------
; 2569 : page 2.72
+   <s>तीक्ष्णं क्रूरमदातारम्</s> s. den folgenden Spruch.
    तीक्ष्णमल्पप्रदातारं प्रमत्तं गर्वितं शठम् ।
    व्यसने सर्वभूतानि नाभिधावन्ति पार्थिवम् ॥
; ---------------------------------------------
; 2570 : page 2.72
    तीक्ष्णादुद्विजते मृदौ परिभवत्रासान्न संतिष्ठते
      मूर्खान्द्वेष्टि न गच्छति प्रणयितामत्यन्तविद्वत्स्वपि ।
    शूरेभ्यो ऽप्यधिकं बिभेत्युपहसत्येकान्तभीरूनहो
      श्रीर्लब्धप्रसरेव वेशवनिता दुःखोपचर्या भृशम् ॥
; ---------------------------------------------
; 2571 : page 2.72
    तीक्ष्णा नारुंतुदा बुद्धिः कर्म शान्तं प्रतापवत् ।
    नोपतापि मनः सोष्म वागेका वाग्मिनः सतः ॥
; ---------------------------------------------
; 2572 : page 2.72
    तीक्ष्णोपायप्रान्तगम्यो ऽयि यो र्थस्तस्याप्यादौ संश्रयः साधुयुक्तः ।
    उत्तुङ्गाग्रः सारभूतो वनानां सालो ऽभ्यर्च्य च्छिद्यते पादपेन्द्रः ॥
; ---------------------------------------------
; 2573 : page 2.73
    तीर्थस्थितः स्वकुलजांस्तिमिरत्ति भुङ्क्ते मौनी बकस्तिमिमुपेत्य वनान्तवासी ।
    व्याधो निहन्ति तु बकं प्रभवन्ति ते ते पात्राण्युपर्युपरि वञ्चनचञ्चुतायाः ॥
; ---------------------------------------------
; 2574 : page 2.73
+   <s>तीर्थाश्रमपुरस्थाने</s> s. den folgenden Spruch.
    तीर्थाश्रमसुरस्थाने शास्त्रविज्ञानहेतुना ।
    तपस्विव्यञ्जनोपेतैः स्वचरैः सह संवसेत् ॥
; ---------------------------------------------
; 2575 : page 2.73
+   <s>तीर्थश्रमे सुरस्थाने </s> und <s>तीर्थाश्रमाश्रयस्थाने</s> s. den vorangehenden Spruch.
    तीर्थासेवनमौनभागपि तिमिः सक्तः स्वकुल्याशने
      वाताशान्ग्रसते शिखी घनपयोमात्राशनो ऽप्यन्वहम् ।
    विश्वस्ताञ्जलचारिणः प्रकटितध्यानो ऽपि भुङ्क्ते बकः
      सत्कर्माचरणे ऽपि दोशविकृतौ न प्रत्ययः पापिनाम् ॥
; ---------------------------------------------
; 2576 : page 2.74
    तीर्थे देवे च धर्मे च विवादो विदुषां बहुः ।
    माता तीर्थं दया धर्मः सर्वदर्शनसंमतम् ॥
; ---------------------------------------------
; 2577 : page 2.74
    तीव्राण्युद्वेगकारीणि विसृष्टान्यनयात्मकैः ।
    कृन्तन्ति देहिनां मर्म शस्त्राणीव वचांसि च ॥
; ---------------------------------------------
; 2578 : page 2.74
    तुङ्गं वेश्म सुताः सतामभिमताः संख्यातिगाः संपदः
      कल्याणी दयिता वयश्च नवमित्यज्ञानमूढो जनः ।
    मत्वा विश्वमनश्वरं निविशते संसारकारगृहे
      संदृश्य क्षणभङ्गुरं तदखिलं धन्यस्तु संन्यस्यति ॥
; ---------------------------------------------
; 2579 : page 2.74
    तुङ्गत्वमितरा नाद्रौ नेदं सिन्धावगाधता ।
    अलङ्घनीयताहेरुभयं तन्मनस्विनि ॥
; ---------------------------------------------
; 2580 : page 2.74
    तुङ्गात्मनां तुङ्गतराः समर्था मनोरथान्पूरयितुं न नीचाः ।
    धाराधरा एव धराधराणां निदाघदाहौघहरा न नद्यः ॥
; ---------------------------------------------
; 2581 : page 2.75
    तुरगशतसहस्रं गोगजानां च लक्षं
      कनकरजतपात्रं मेदिनों सागरान्ताम् ।
    विमलकुलवधूनां कोटिकन्याश्च दद्या-
      न्नहि नहि सममेतैरन्नदानं प्रधानम् ॥
; ---------------------------------------------
; 2582 : page 2.75
    तुलां लोहसहस्रस्य यत्र खादन्ति मूषकाः ।
    राजंस्तत्र हरेच्छ्येनो बालकं नात्र संशयः ॥
; ---------------------------------------------
; 2583 : page 2.75
    तुल्यं पगोपतापित्वं क्रुद्धयोः साधुनीचयोः ।
    न दाहि ज्वलतोर्भिन्नश्चन्दनेन्धनयोः क्वचित् ॥
; ---------------------------------------------
; 2584 : page 2.75
    तुल्यार्थं तुल्यसामर्थ्यं मर्मज्ञ व्यवसायिनम् ।
    अर्धराज्यहरं भृत्यं यो न हन्यात्स हन्यते ॥
; ---------------------------------------------
; 2585 : page 2.75
    तुल्ये ऽपराधे स्वर्भानुर्भानुमन्तं चिरेण यत् ।
    हिमांशुमाशु ग्रसते तन्म्रदिम्नः स्फुटं फलम् ॥
    [Seite2.76]
; ---------------------------------------------
; 2586 : page 2.76
    तुष्यन्ति भोजने विप्रा मयूर घनगर्जिते ।
    साधवः परसंपत्तौ खलाः परविपत्तिषु ॥
; ---------------------------------------------
; 2587 : page 2.76
+   <s>तृणं लघु तृणात्तूलः</s> s. Spruch 2590.
    तृणं ब्रह्मविदः स्वर्गस्तृणं शूरस्य जीवितम् ।
    जिताक्षस्य तृणं नारी निःस्पृहस्य तृणं जगत् ॥
; ---------------------------------------------
; 2588 : page 2.76
+   <s>तृणादपि लघुस्तूलः</s> s. Spruch 2590.
    तृणानि नोन्मूलयति प्रभञ्जनो मृदूनि नीचैः प्रणतानि सर्वतः ।
    समुच्छ्रितानेव तरून्प्रबाधते महान्महत्स्वेव करोति विक्रमम् ॥
; ---------------------------------------------
; 2589 : page 2.76
    तृणानि भूमिरुदकं वाक्चतुर्थी च सूनृता ।
    एतान्यपि सतां गेहे नोच्छिद्यन्ते कदा च न ॥
; ---------------------------------------------
; 2590 : page 2.77
    तृणाल्लघुतरस्तूलस्तूलादपि च याचकः ।
    वायुना किं न तीतो ऽसौ मामयं प्रार्थयेदिति ॥
; ---------------------------------------------
; 2591 : page 2.77
    तृणाशास्तृणं मुञ्चन्ति विषं मुञ्चन्ति पन्नगाः ।
    बाला रोदनं मुञ्चन्ति नास्ति नादसमो रसः ॥
; ---------------------------------------------
; 2592 : page 2.77
    तृणैरिवाग्निः सुतरां विवृद्धिमाच्छाद्यमानो ऽपि गुणो ऽभ्युपैति ।
    स केवलं दुर्जनभावमेति हन्तुं गुणान्वाञ्छति यः परस्य ॥
; ---------------------------------------------
; 2593 : page 2.77
    तृणोल्कया ज्ञायते जातरूपं वृत्तेन भद्रो व्यवहारेण साधुः ।
    शूरो भयेष्वर्थकृच्छ्रेषु धीरः कृच्छ्रास्वापत्सु सुहृदश्चारयश्च ॥
; ---------------------------------------------
; 2594 : page 2.77
    तृप्तियोगः परेणापि महिम्ना न महीयसाम् ।
    पूर्णश्चन्द्रोदयाकाङ्क्षी दृष्टान्तो ऽत्र महार्नवः ॥
; ---------------------------------------------
; 2595 : page 2.78
    तृप्तिर्न राज्ञो धनसंग्रहेषु नो सागरस्यास्ति नदीजलेषु ।
    नो पण्डितानां च सुभाषितेषु नो चक्षुषः सत्प्रियदर्शनेषु ॥
; ---------------------------------------------
; 2596 : page 2.78
+   <s>तृषार्तः सन्</s> s. den folgenden Spruch.
    तृषा शुष्यत्यास्ये पिबति सलिलं स्वादु सुरभि
      क्षुधार्तः सञ्छालीन्कवलयति मांसादिकलितान् ।
    प्रदीप्ते कामग्नौ सुदृढतरमाश्लिष्यति वधूं
      प्रतिकारो व्याधेः सुखमिति विपर्यस्यति जनः ॥
; ---------------------------------------------
; 2597 : page 2.78
+   <s>तृष्णां चेह परित्यक्त्वा</s> s. Spruch 2598.
    तृष्णां छिन्धि भज क्षमां जहि मदं पापे रतिं मा कृथाः
      सत्यं ब्रूह्यनुयाहि साधुपदवीं सेवस्व विद्वज्जनान् ।
    मान्यान्मानय विद्विषो ऽप्यनुनय प्रच्छादय स्वान्गुणा-
      न्कीर्तिं पालय दुःखिते कुरु दयामेतत्सतां चेष्टितम् ॥
; ---------------------------------------------
; 2598 : page 2.79
    तृष्णा हि चेत्परित्यक्ता को दरिद्रः क ईश्वरः ।
    तस्याश्चेत्प्रसरो दत्तो दास्यं च शिरसि स्थितम् ॥
; ---------------------------------------------
; 2599 : page 2.79
    तृष्णा हि सर्वपापिष्ठा नित्योद्वेगकरी स्मृता ।
    अधर्मबहुला चैव घोरा पापानुबन्धिनी ॥
; ---------------------------------------------
; 2600 : page 2.79
+   <s>तृष्णे देवि नमस्तुभ्यं यया</s> s. Spruch <s>लोभादेव नरा मूढाः</s>.
    तृष्णे देवि नमस्तुभ्यं धैर्यविप्लवकारिणि ।
    विष्णुस्त्रैलोक्यनाथो ऽपि यत्त्वया वामनीकृतः ॥
; ---------------------------------------------
; 2601,2602 : page 2.79
+   <s>तृष्णैव चेत्परित्यक्ता</s> s. Spruch 2598.
+   <s>ते चापि कुशलैर्वैद्यैः</s> s. den folgenden Spruch.
    ते चापि निपुणा वैद्याः कुशलाः संभृतैषधाः ।
    व्याधिभिः परिकृष्यन्ते मृगा व्याधैरिवार्दिताः ॥
    ते पिबन्तः कषार्यांश्च सर्पींषि विविधानि च ।
    दृश्यन्ते जरया भग्ना नगा नागैरिवोत्तमैः ॥
; ---------------------------------------------
; 2603 : page 2.80
+   <s>ते जयन्ति जिना येषाम्</s> s. Spruch 2342.
    तेजस्विमध्ये तेजस्वी दवीयानपि गण्यते ।
    पञ्चमः पञ्चतपसस्तपनो जातवेदसाम् ॥
; ---------------------------------------------
; 2604 : page 2.80
    तेजो न तद्यत्प्रियसाहसत्वं वाक्यं न चानिमसत्प्रणीतम् ।
    कार्यस्य गत्वान्तमनुद्धता ये तेजस्विनस्ते न विकत्थना ये ॥
; ---------------------------------------------
; 2605 : page 2.80
    ते तीक्ष्णदुर्जननिकारशरैर्न भिन्ना
      धीरास्त एव शमसौख्यभुजस्त एव ।
    सीमन्तिनीभुजलतागहनं व्यदस्य
      ये ऽवस्थिताः शमफलेषु तपोवनेषु ॥
; ---------------------------------------------
; 2606 : page 2.80
+   <s>ते ते सत्पुरुषाः परार्घघटकाः</s> s. Spruch 1460.
    ते दृष्टिमात्रपतिता अपि कस्य नात्र
      क्षोभाय पक्ष्मलदृशामलकाः खलाश्च ।
    नीचाः सदैव सविलासमलीकलग्ना
      ये कालतां कुटिलतामिव न त्यजन्ति ॥
; ---------------------------------------------
; 2607 : page 2.81
    ते देशास्ते जनपदास्ते ऽऽश्रमास्ते च पर्वताः ।
    येषां भागीरथी गङ्गा मध्येनैति सरिद्वरा ॥
; ---------------------------------------------
; 2608 : page 2.81
    ते धन्यास्ते शस्या इह भूतले ।
    आगच्छन्ति गृहे येषां कार्यार्थं सुहृदो जनाः ॥
; ---------------------------------------------
; 2609 : page 2.81
    तेनाधीतं श्रुतं तेन सर्वमनुष्ठितम् ।
    येनाशाः पृष्ठतः कृत्वा नैराश्यमवलम्बितम् ॥
; ---------------------------------------------
; 2610 : page 2.81
+   <s>तेनापि च वरो दत्तः</s> s. nach Spruch <s>पुरा गुरोः समादेशात्</s>.
    ते ऽन्यैर्वान्तं समश्नन्ति परोत्सर्गं च भुञ्जते ।
    इतरार्थग्रहे येषां कवीनां स्यात्प्रवर्तनम् ॥
; ---------------------------------------------
; 2611 : page 2.81
+   <s>ते पिबन्तः कषार्यांश्च</s> s. Spruch 2602.
    ते पुत्रा ये पितुर्भक्ताः स पिता यस्तु पोषकः ।
    तन्मित्रं यत्र विश्वासः सा भार्या यत्र निर्वृतिः ॥
; ---------------------------------------------
; 2612 : page 2.81
    ते संविभक्ता मुनिभिर्तूनं देवैः सवासवैः ।
    ये ऽभिगच्छन्ति सततं गङ्गां मतिमतां वर ॥
    [Seite2.82]
; ---------------------------------------------
; 2613 : page 2.82
    तैरेव फलमेतस्य गृहीतं पुण्यकर्मभिः ।
    विरज्य जन्मनः स्वार्थे यैः शरीरं कदर्थितम् ॥
; ---------------------------------------------
; 2614 : page 2.82
    तैलं तापनस्ताम्बूलं तूली ताम्रमयी घटी ।
    तप्तोदकं तरुण्यश्च शीते सप्त सुखावहम् ॥
; ---------------------------------------------
; 2615 : page 2.82
    तैलाभ्यङ्गे चिताधूमे मैथुने क्षौरकर्मणि ।
    तावद्भवति चाण्डालो यावत्स्नानं समाचरेत् ॥
; ---------------------------------------------
; 2616 : page 2.82
    तोकानां पितरौ बन्धुर्दृशः पक्ष्म स्त्रियाः पतिः ।
    पतिः प्रजानां भिक्षूणां गृह्यज्ञानां बुधः सुहृत् ॥
; ---------------------------------------------
; 2617 : page 2.82
    तोयेनेव सरः श्रियेव विसुता सेनेव सुस्वामिना
      जीवेनेव कलेवरं जलधरश्रेणीव वृष्टिश्रिया ।
    प्रासादस्त्रिदशार्चयेव सरसत्वेनेव काव्यं प्रिया
      प्रेम्णेव प्रतिभासते भुवि युतो धर्मेण जन्तुस्तथा ॥
; ---------------------------------------------
; 2618 : page 2.83
+   <s>त्यक्ताशस्य</s> s. Spruch <s>भग्नाशस्य</s>.
    त्यक्ताश्चाभ्यन्तरा येन बाह्याश्चाभ्यन्तरीकृताः ।
    स एव मृत्युमाप्नोति यथा राजा ककुद्द्रुमः ॥
; ---------------------------------------------
; 2619 : page 2.83
    त्यक्त्वात्मसुखभोगेच्छां सर्वसत्त्वसुखैषिणः ।
    भवन्ति परदुःखेन साधवो नित्यदुःखिताः ॥
; ---------------------------------------------
; 2620 : page 2.83
    त्यक्त्वापि निजप्राणान्परसुखविघ्नं खलः करोत्येव ।
    निपत्य कवले सद्यो वमयति मक्षिका हि भोक्तारम् ॥
; ---------------------------------------------
; 2621 : page 2.83
    त्यज दुर्जनसंसर्गं भज साधुसमागमम् ।
    कुरु पुण्यमहोरात्रं स्मर नित्यमनित्यताम् ॥
; ---------------------------------------------
; 2622 : page 2.83
    त्यजन्ति मित्राणि धनैर्विहीनं दाराश्च भृत्याश्च सुहृज्जनाश्च ।
    ते चार्थवन्तं पुनराश्रयन्ते अर्थो हि लोके पुरुषस्य बन्धुः ॥
    [Seite2.84]
; ---------------------------------------------
; 2623 : page 2.84
+   <s>त्यजन्ति शूर्पवद्दोषान्</s> s. Spruch <s>विसृज्य शूर्पवद्दोषान्</s>.
    त्यज पुत्र लघोः सङ्गं भज साधुसमागमम् ।
    श्रूयतां शिशुनागेन भेकेन निहतः फणी ॥
; ---------------------------------------------
; 2624 : page 2.84
    त्यज हिंसां कुरु दयां भज धर्मं सतातनम् ।
    स्वदेहेनापि सत्त्वानां विधेह्युपकृतिं तथा ॥
; ---------------------------------------------
; 2625 : page 2.84
    त्यजेत संचयांस्तस्मात्तज्जान्क्लेशान्सहेत वा ।
    नहि संचयवान्कश्चिद्दृश्यते निरुपद्रवः ॥
; ---------------------------------------------
; 2626 : page 2.84
    त्यतेत्कुलभयं लज्जां धर्मं बन्धुं यशः श्रियम् ।
    संप्राप्य रतिशूरं च युवानं सुरतोन्मुखम् ॥
; ---------------------------------------------
; 2627 : page 2.84
    त्यजेत्कुलार्थे पुरुषं ग्रामस्यार्थे कुलं त्यजेत् ।
    ग्रामं जनपदस्यार्थे आत्मार्थे पृथिवीं त्यजेत् ॥
; ---------------------------------------------
; 2628 : page 2.85
    त्यजेत्क्षुधार्ता महिलापि पुत्रं खादेत्क्षुधार्ता भुजगी स्वमण्डम् ।
    बुभुक्षितः किं न करोति पापं क्षीणा नरा निष्करुणा भवन्ति ॥
; ---------------------------------------------
; 2629 : page 2.85
+   <s>त्यजेदेकं कुलस्यार्थे</s> s. Spruch 2627.
    त्यजेद्धर्मं दयाहीनं विद्याहीनं गुरुं त्यजेत् ।
    ज्यजेत्क्रोधमुखीं भार्यां निःस्नेहान्बान्धवांस्त्यजेत् ॥
; ---------------------------------------------
; 2630 : page 2.85
    त्यज्यन्ते दुःखमर्था हि पालने न च ते सुखाः ।
    दुःखेन चाधिगम्यन्ते नाशमेषां न चिन्तयेत् ॥
; ---------------------------------------------
; 2631 : page 2.85
    त्याग एको गुणः श्लाध्यः किमन्यैर्गुणराशिभिः ।
    त्यागादेव हि पूज्यन्ते पशुपाषाणपादपाः ॥
; ---------------------------------------------
; 2632 : page 2.85
    त्यागः सत्यं च शौर्यं च त्रय एते महागुणाः ।
    प्राप्नोति हि गुणान्सर्वानेतैर्युक्तो नराधिपः ॥
    [Seite2.86]
; ---------------------------------------------
; 2633 : page 2.86
    त्यागिनि शूरे विदुषि च संसर्गरुचिर्जनो गुणी भवति ।
    गुणवति धनं धनाच्छ्रीः श्रीमत्याज्ञा ततो राज्यम् ॥
; ---------------------------------------------
; 2634 : page 2.86
    त्यागो गुणो गुणशताभ्यधिको मतो मे
      विद्यापि भूषयति तं यदि किं ब्रवीमि ।
    शौर्यं च नाम यदि तत्र नमो ऽस्तु तस्मै
      तच्च त्रयं न च यदीर्ष्यति चित्रमेतत् ॥
; ---------------------------------------------
; 2635 : page 2.86
    त्याज्यं सुखं विषयसंगमजन्म पुंसां
      दुःखोपसृष्टमिति मूर्खचिचारणैषा ।
    व्रीहीञ्जिहासति सितोत्तमतण्डुलाढ्या-
      न्को नाम भोस्तुपकणोपहितान्हितार्थी ॥
; ---------------------------------------------
; 2636 : page 2.87
    त्याज्यं न धैर्यं विधुरे ऽपि दैवे धैर्यात्कदाचित्स्थितिमाप्नुयात्सः ।
    जाते समुद्रे ऽपि हि पोतभङ्गे सांयात्रिको वाञ्छति पारमेव ॥
; ---------------------------------------------
; 2637 : page 2.87
+   <s>त्रय एवाधना राजन्</s> s. Spruch <s>भार्या पुत्रश्च दासश्च</s>.
    त्रयः परार्थे क्लिश्यन्ति साक्षिणः प्रतिभूः कुलम् ।
    चत्वारस्तूपचीयन्त{?} विप्र आढ्यो वणिङ्नृपः ॥
; ---------------------------------------------
; 2638 : page 2.87
    त्रयः स्थानं न मुञ्चन्ति काकाः कापुरुषा मृगाः ।
    अपमाने त्रयो यान्ति सिंहाः सत्पुरुषा गजाः ॥
; ---------------------------------------------
; 2639 : page 2.87
    त्रस्यसि शशक किमर्थं जृम्भन्तं वीक्ष्य केसरिणम् ।
    इतरत्पश्यति नायं किमपि कटाक्षं करीन्द्रस्य ॥
; ---------------------------------------------
; 2640 : page 2.88
    त्रायते हि यदा सर्वं वाचा कायेन कर्मणा ।
    पुत्रस्यापि न मृष्येच्च स राज्ञो धर्म उच्यते ॥
; ---------------------------------------------
; 2641 : page 2.88
    त्रासहेतोर्विनीतिस्तु क्रियते जीविताशया ।
    पञ्चत्वं चेद्गमिष्यामि किं सिंहानुनयेन मे ॥
; ---------------------------------------------
; 2642 : page 2.88
    त्रिभिर्वर्षैस्त्रिभिर्मासैस्त्रिभिः पक्षैस्त्रिभिर्दिनैः ।
    अत्युग्रपुण्यपापानामिहैव फलमश्नुते ॥
; ---------------------------------------------
; 2643 : page 2.88
    त्रिलोकेशः शर्ङ्गी शबरशरलक्ष्यत्वमगम-
      द्विधाता लोकानामलभत शिरःकृन्तनविधिम् ।
    प्रयातौ तौ राहोर्दिनकरशशाङ्कौ कवलतां
      प्रभुर्नग्नः शंभुः शिरसि लिखितं लङ्घयति कः ॥
; ---------------------------------------------
; 2644 : page 2.88
    त्रिविक्रमो ऽभूदपि वामनो ऽसौ स सूकरश्चेति स वै नृसिंहः ।
    नीचैरनीचैरतिनीचनीचैः सर्वैरुपायैः फलमेव साध्यम् ॥
; ---------------------------------------------
; 2645 : page 2.89
    त्रिविधं नरकस्येदं द्वारं नाशनमात्मनः ।
    कामः क्रोधस्तथा लोभस्तस्मादेतत्त्रयं त्यजेत ॥
; ---------------------------------------------
; 2646 : page 2.89
    त्रिविधाः पुरुषा राजन्नुतमाधममध्यमाः ।
    नियोजयेद्यथावत्तांस्त्रिविधेष्वेव कर्मसु ॥
; ---------------------------------------------
; 2647,2648,2649,2650,2651 : page 2.89
    त्रिविधाः पुरुषा लोके उत्तमाधममध्यमाः ।
    तेषां तु समवेतानां गुणदोषौ वदाम्यहम् ॥
    मन्त्रस्त्रिभिर्हि संयुक्तः समर्थैर्मन्त्रनिर्णये ।
    मित्रैर्वापि समानार्थैर्बान्धवैरपि वाधिकैः ॥
    सहितो मन्त्रयित्वा यः कर्मारम्भान्प्रवर्तयेत् ।
    दैवे च कुरुते यत्नं तमाहुः पुरुषोत्तमम् ॥
    एको ऽर्थं विमृशेदेको धर्मे प्रकुरुते मनः ।
    एकः कार्याणि कुरुते तमाहुर्मध्यमं नरम् ॥
    गुणदोषौ न निश्चित्य त्यक्त्वा दैवव्यपाश्रयम् ।
    करिष्यामीति यः कार्यमुपेक्षेत्स नराधमः ॥
; ---------------------------------------------
; 2652 : page 2.90
    त्रिषु लोकेषु ये केचित्प्राणिनः सर्व एव ते ।
    तर्प्यमाणाः परां तृप्तिं यान्ति गङ्गाजलैः शुभैः ॥
; ---------------------------------------------
; 2653 : page 2.90
+   <s>त्रैलोक्यभोजनं श्रेष्ठं</s> s. Spruch 2653.
+   <s>त्रैलोक्याधिपत्यमेव</s> s. Spruch <s>ब्रह्मेन्द्रादिमरुद्गणान्</s>.
    त्रैलोक्ये भोजनं श्रेष्ठं ततो ऽपि सुरतोत्सवः ।
    भोजनं चास्तु वा नास्तु जीवनं सुरतं विना ॥
; ---------------------------------------------
; 2654 : page 2.90
    त्वं राजा वयमप्युपासितगुरुप्रज्ञाभिमानोन्नताः
      ख्यातस्त्वं विभवैर्यशांसि कवयो दिक्षु प्रतन्वन्ति नः ।
    इत्थं मानद नातिदूरमुभयोरप्यावयोरन्तरं
      यद्यस्मासु पराङ्मुखो ऽसि वयमप्येकान्ततो निःस्पृहाः ॥
; ---------------------------------------------
; 2655 : page 2.90
+   <s>त्वचं कर्णः शिबिर्मांसम्</s> s. Spruch 1547. [Seite2.91]
    त्वं चेत्संचरसे वृषेण लघुता का नाम दिग्दन्तिनां
      व्यालैः कङ्कणभूषणानि कुरुषे हानिर्न हेम्नामपि ।
    मूर्घन्यं कुरुषे सितंशुमयशः किं नाम लोकत्रयी-
      दीपस्याम्बुजबान्धवस्य जगतामीशो ऽसि किं ब्रूमहे ॥
; ---------------------------------------------
; 2656 : page 2.91
    त्वदङ्गमार्दवं द्रष्टुः कस्य चित्ते न भासते ।
    मालतीशशभृल्लोखाकदलीनां कठोरता ॥
; ---------------------------------------------
; 2657 : page 2.91
    त्वदपाङ्गाह्वयं जैत्रमनङ्गास्त्रं यदङ्गने ।
    मुक्तं तदन्यतस्तेन सो ऽप्यहं मनसि क्षतः ॥
; ---------------------------------------------
; 2658 : page 2.91
    त्वदाननमधीराक्षमाविर्दशनदीधिति ।
    भ्रमद्भङ्गमिवालक्ष्यकेसरं भाति पङ्कजम् ॥
; ---------------------------------------------
; 2659 : page 2.91
    त्वन्मुखं कमलं चेति द्वयोरप्यनयोर्भिदा ।
    कमलं जलसं रोहि त्वन्मुखं त्वदुपाश्रयम् ॥
; ---------------------------------------------
; 2660 : page 2.91
    त्वन्मुखं पुण्डरीकं च फुल्ले सुरभिगन्धिनी ।
    भ्रमद्भ्रमरमम्भोजं लोलनेत्रं मुखं तु ते ॥
; ---------------------------------------------
; 2661 : page 2.92
    त्वमेव चातकाधार इति केषां न गोचरः ।
    धिगम्भोधर तस्यापि कार्यण्योक्तिं प्रतीक्षसे ॥
; ---------------------------------------------
; 2662 : page 2.92
    त्वमेव धातुः पूर्वो ऽसि त्वमेव प्रत्ययः परः ।
    अनाख्यातं न ते किंचिन्नाथ केनोपमीयसे ॥
; ---------------------------------------------
; 2663 : page 2.92
    त्वमेव माता च पिता त्वमेव त्वमेव बन्धुश्च सखा त्वमेव ।
    त्वमेव विद्या द्रविणं त्वमेव त्वमेव सर्वं मम देवदेव ॥
; ---------------------------------------------
; 2664 : page 2.92
    त्वं प्रिया चेच्चकोराक्षि स्वर्गलोकसुखेन किम् ।
    त्वं प्रिया यदि न स्या मे स्वर्गलोकसुखेन किम् ॥
; ---------------------------------------------
; 2665 : page 2.92
    त्वं मुग्धाक्षि विनैव कञ्चुलिकया धत्से मनोहारिणीं
      लक्ष्मीमित्यभिधायिनि प्रियतमे तद्वीटिकासंस्पृशि ।
    शय्योपान्तनिविष्टसस्मितमुखीनेत्रोत्सवानन्दितो
      निर्यातः शनकैरलीकवचनोषन्यासमालीजनः ॥
    [Seite2.93]
; ---------------------------------------------
; 2666 : page 2.93
    त्वया नीलोत्पलं कर्णे स्मरेणास्त्रं शरासने ।
    मयापि मरणे चेतस्त्रयसेतत्समं कृतं ॥
; ---------------------------------------------
; 2667 : page 2.93
    त्वया सा शेभते तन्वी तया त्वमपि शेभसे ।
    रजन्या शोभते चन्द्रश्चन्द्रेणापि निशीथिनी ॥
; ---------------------------------------------
; 2668 : page 2.93
    त्वयि दृष्ट एव तस्या निर्वाति मनो मनोभवज्वलितम् ।
    आलोके हि हिमांशोर्विकसति कुमुदं सुमुद्वत्याः ॥
; ---------------------------------------------
; 2669 : page 2.93
    त्वयि दृष्टे कुरङ्गाक्ष्याः स्रंसते मदनव्यथा ।
    दृष्टानुदयभाजीन्द्रौ ग्लानिः कुमुदसंहतेः ॥
; ---------------------------------------------
; 2670 : page 2.93
    त्वयि मयि चान्यत्रैको विष्णुर्व्यर्थं कुप्यसि मय्यसहिष्णुः ।
    सर्वं पश्यात्मन्यात्मानं सर्वत्रोत्सृज भेदज्ञानम् ॥
; ---------------------------------------------
; 2671 : page 2.93
    त्वयि संगरसंप्राप्ते धनुषासादिताः शराः ।
    शरैररिशिरस्तेन भूस्त्या त्वं त्वया यशः ॥
    [Seite2.94]
; ---------------------------------------------
; 2672 : page 2.94
    त्वयैकेन मदीयो ऽर्थः संप्रसाध्यस्त्वसाविति ।
    यत्र शत्रुः पणं कुर्यात्सो ऽदृष्टपुरुषः स्मृतः ॥
; ---------------------------------------------
; 2673 : page 2.94
    त्वरितं किं कर्तव्यं विदुषा संसारसंततिच्छेदः ।
    किं मोक्षतरोर्बीजं सम्यग्ज्ञानं क्रियासहितम् ॥
; ---------------------------------------------
; 2674 : page 2.94
    त्वामुदर साधु मन्ये शकैरपि यदसि लब्धपरितोषम् ।
    हतहृदयं ह्यधिकाधिकवाञ्छाशतदुर्भरं न पुनः ॥
; ---------------------------------------------
; 2675 : page 2.94
    दंष्ट्राविरहितः सर्पो मदहीनो यथा गजः ।
    तथार्थेन विहीनो ऽत्र पुरुषो नामधारकः ॥
; ---------------------------------------------
; 2676 : page 2.94
    दंष्ट्राविरहितः सर्पो मदहीनो यथा गजः ।
    सर्वेषां जायते वश्यो दुर्गहीनस्तथा नृपः ॥
; ---------------------------------------------
; 2677 : page 2.94
    दंष्ट्राविरहितः सर्पो मदहीनो यथा गजः ।
    स्थानहीनस्तथा राजा गम्यः स्यात्सर्वजन्तुषु ॥
    [Seite2.95]
; ---------------------------------------------
; 2678 : page 2.95
+   <s>दंष्ट्राविरहितो नागः</s> s. Spruch 2676.
    दक्षता भद्रता दार्ढ्यं क्षान्तिः क्लेशसहिष्णुता ।
    संतोषः शीलमुत्साहो मण्डयन्त्यनुजीविनम् ॥
; ---------------------------------------------
; 2679 : page 2.95
    दक्षः श्रियमधिगच्छति पथ्याशी कल्यतां सुखमरोगी ।
    उद्युक्तः विद्यान्तं धर्मार्थयशांसि च विनीतः ॥
; ---------------------------------------------
; 2680 : page 2.95
    दक्षान्महादक्षतमो हि को वा नार्या पिशाच्या नहि वञ्चितो यः ।
    का शृङ्खला प्राणभृतां हि नारी दिव्यं व्रतं किं च निरस्तदैन्यम् ॥
; ---------------------------------------------
; 2681 : page 2.95
    दक्षिणादिसमृद्धस्य वाजिमेधस्य यत्फलम् ।
    तत्फलं लभते सम्यग्यो रक्षेच्छरणागतम् ॥
; ---------------------------------------------
; 2682 : page 2.95
    दग्धं वेणुवनं परस्परमहासंघर्षजेनाग्निना
      तन्मूलोद्धृतिरम्भसा क्षणघृतोद्रेकेण संपादिता ।
    वात्यावेगविपाटितं विटपिनं प्राप्तं कुतश्चिद्दृढां
      रूढिं नेतुमहो महाद्रिकुहरे धात्रा न किं सूत्रितम् ॥
; ---------------------------------------------
; 2683 : page 2.96
    दग्ध पिनाकिना कामो मसीरूपेण संस्थितः ।
    तेनोद्वहन्ति कामिन्यो नेत्रप्रान्तेषु कज्जलम् ॥
; ---------------------------------------------
; 2684 : page 2.96
    दग्धं दग्धं त्यजति न पुनः काञ्चनं कान्तिवर्णं
      छिन्नं छिन्नं त्यजति न पुनः स्वादुतामिक्षुदण्डम् ।
    घृष्टं घृष्टं त्यजति न पुनश्चन्दनं चारुगन्धं
      प्राणान्ते ऽपि प्रकृतिविकृतिर्जायते नोत्तमानाम् ॥
; ---------------------------------------------
; 2685 : page 2.96
    दग्धाङ्गारकदम्बके विलुठतः स्तोकोन्मिषत्तेजसो
      वेधा वह्निकणस्य शक्तिमतुलामाधातुकामो ह{?} ठात् ।
    तन्निर्वापणमिच्छतः प्रतनुते पुंसः समीपस्थिते
      संतापद्रुतभूरिसर्पिषि घटे पानीयकुम्भभ्रमम् ॥
; ---------------------------------------------
; 2686 : page 2.96
    दग्ध्वा मृतं निवर्तन्ते पुत्रा मित्राणि बान्धवाः ।
    ये च तैः सह गन्तारस्तत्कर्म सुकृतं कुरु ॥
; ---------------------------------------------
; 2687 : page 2.97
+   <s>दण्डको नृपतिः कामात्</s> s. Spruch <s>दाण्डक्यो नृपतिः कामात्</s>.
    दण्डं मुक्त्वा नृपो यो ऽन्यानुपायान्योजयेद्रिपौ ।
    स तं भीतमिव ज्ञात्वा स्वैरं तं प्रति धवति ॥
; ---------------------------------------------
; 2688 : page 2.97
    दण्डः शास्ति प्रजाः सर्वा दण्ड एवाभिरक्षति ।
    दण्डः सुप्तेषु जागर्ति दण्डं धर्मं विदुर्बुधाः ॥
; ---------------------------------------------
; 2689 : page 2.97
    दण्डेनोपनतं शत्रुमनुगृह्णाति यो नरः ।
    स मृत्युमुपगृह्णीयाद्गर्भमश्वतरी यथा ॥
; ---------------------------------------------
; 2690 : page 2.97
    दण्डो हि सुमहत्तेजो दुर्घरश्चाकृतात्मभिः ।
    धर्माद्विचलितं हन्ति नृपमेव सबान्धवम् ॥
; ---------------------------------------------
; 2691 : page 2.97
    दण्ड्ये निपातयन्दण्डमदण्ड्यं परिपालयन् ।
    समः शत्रै च मित्रे च यो राजा स न सीदति ॥
; ---------------------------------------------
; 2692 : page 2.97
    दण्ड्ये यः पातयेद्दण्डं दण्ड्यो यश्चापि दण्ड्यते ।
    कार्यकारणसिद्धार्थावुभौ तौ नावसीदतः ॥
    [Seite2.98]
; ---------------------------------------------
; 2693 : page 2.98
    दत्तमिष्टं हुतं चैव तप्तानि च तपांसि च ।
    वेदाः सत्यप्रतिष्ठानास्तस्मात्सत्यपरो भवेत् ॥
; ---------------------------------------------
; 2694 : page 2.98
    दत्तमिष्टं तपस्तप्तं तीर्थयात्रा हुतं तथा ।
    सर्वाभयप्रदानस्य कलां नार्हन्ति षोडशीम् ॥
; ---------------------------------------------
; 2695 : page 2.98
    दत्ते चिन्तामणिस्तूर्णं चिन्तितं कामगौस्तथा ।
    सुतुष्टो भिक्षुको ज्यायांअचिन्तिताचिन्तितप्रदः ॥
; ---------------------------------------------
; 2696 : page 2.98
    दत्तो ऽस्याः प्रणयस्त्वयैव भवतैवेयं चिरं लालिता
      दैवाद्य किल त्वमेव कृतवानस्या नवं विप्रियम् ।
    मन्युर्दुःसह एष यात्युपशमं नो सान्त्ववादैः स्फुटं
      हे निस्त्रिंश विमुक्तकण्ठकरुणं तावत्सखी रोदितु ॥
; ---------------------------------------------
; 2697 : page 2.99
    दत्त्वा कटाक्षमेणाक्षी जग्राह हृदयं मम ।
    मया तु हृदयं दत्त्वा गृहीतो मदनज्वरः ॥
; ---------------------------------------------
; 2698 : page 2.99
    दत्त्वापि कन्यकां वैरी निहन्तव्यो विपश्चिता ।
    अन्योपायैरशक्यो यो हते दोषो न विद्यते ॥
; ---------------------------------------------
; 2699,2700 : page 2.99
    दत्त्वाभयं यः स्वयमेव राजा न तत्प्रमाणं कुरुते ऽर्थलोभात् ।
    स सर्वलोकादुपलभ्य पापं सो ऽधर्मबुद्धिर्निरयं प्रयाति ॥
    दत्त्वाभयं स्वयं राजा प्रमाणं कुरुते यदि ।
    स सर्वसुखकृज्ज्ञेयः प्रजा धर्मेण पालयन् ॥
; ---------------------------------------------
; 2701 : page 2.99
    दत्त्वा याचन्ति पुरुषा हत्वा वध्यन्ति चापरे ।
    पातयित्वा च पात्वन्ते परैरिति मे श्रुतम् ॥
; ---------------------------------------------
; 2702 : page 2.99
+   <s>ददति तावदमी विषयाः सुखम्</s> s. Spruch 2705.
+   <s>ददति ददत (ददतु) गालीः</s> s. den folgenden Spruch.
    ददतु ददतु गालीर्गालिमन्तो भवन्तो
      वयमिह तदभावद्गालिदाने ऽप्यशक्ताः ।
    जगति विदितमेतद्दीयते विद्यमानं
      नहि शशकविषाणं को ऽपि कस्मै ददाति ॥
    [Seite2.100]
; ---------------------------------------------
; 2703 : page 2.100
    ददाति प्रतिगृह्णाति गुह्यमाख्याति पृच्छति ।
    भुङ्क्ते भोजयते चैव षड्विधं प्रीतिलक्षणम् ॥
; ---------------------------------------------
; 2704 : page 2.100
    दद्यात्साधुर्यदि निजपदे दुर्जनाय प्रवेशं
      तन्नाशाय प्रभवति ततो वाञ्छमानः स्वयं सः ।
    तस्माद्देयो विपुलमतिभिर्नावकाशो ऽधमानां
      जारो ऽपि स्याद्गृहपतिरिति श्रूयते वाक्यतो ऽत्र ॥
; ---------------------------------------------
; 2705 : page 2.100
    दधति तावदमी विषयाः सुखं स्फुरति यावदियं हृदि मूढता ।
    मनसि तत्त्वविदां तु विवेचके क्व विषयाः क्व सुखं क्व परिग्रहः ॥
; ---------------------------------------------
; 2706 : page 2.100
+   <s>दन्तस्य निर्घर्षणकेन</s> s. den folgenden Spruch. [Seite2.101]
    दन्तस्य निष्कोषणकेन राजन्कर्णस्य कण्डूयनकेन वापि ।
    तृणेन कार्यं भवतीश्वराणां किमङ्ग वाग्घस्तवता नरेण ॥
; ---------------------------------------------
; 2707,2708 : page 2.101
+   <s>दमयति गजानन्यान्</s> s. Spruch <s>शमयति गजानन्यान्</s>.
    दमयन्निव दम्यानि शश्वद्भारं विवर्धयेत् ।
    मृदुपूर्वं प्रयत्नेन पाशानभ्यवहारयेत् ॥
    सकृत्पाशाककीर्णास्ते न भविष्यन्ति दुर्दमाः ।
    उचितेनैव भोक्तव्यास्ते भविष्यन्ति यत्नतः ॥
; ---------------------------------------------
; 2709 : page 2.101
+   <s>दमः शमः क्षमा धर्मः</s> s. Spruch <s>साम दानं क्षमा धर्मः</s>.
    दमेन शोभते विप्रः क्षत्रियो विजयेन तु ।
    धनेन वैश्यः शूद्रस्तु नित्यं दाक्ष्येण शोभते ॥
; ---------------------------------------------
; 2710 : page 2.101
    दंपत्योर्निशि जल्पतोर्गृहशुकेनाकर्णितं यद्वच-
      स्तत्प्रातर्गुरुसंनिधौ निगदतस्तस्यातिमात्रं वधूः ।
    कर्णालंकृतिपद्मरागशकलं विन्यस्य चञ्चूपुटे
      व्रीडार्ता प्रकरोति दाडिमफलव्याजेन वाग्बन्धनम् ॥
    [Seite2.102]
; ---------------------------------------------
; 2711 : page 2.102
    दयामास्थाय परमां धर्मादविचलन्नृपः ।
    पीडितानामनाथानां कुर्यादश्रुप्रमार्जनम् ॥
; ---------------------------------------------
; 2712 : page 2.102
+   <s>दयाया भगिनी मूर्तिः</s> s. Spruch 872.
    दयितजनविप्रयोगो वित्तवियोगश्च केन सह्याः स्युः ।
    यदि सुमहौषधकल्पो वयस्यजनसंगमो न स्यात् ॥
; ---------------------------------------------
; 2713 : page 2.102
    दरिद्रता धीरतया विराजते कुवस्त्रता शुभ्रतया विराजते ।
    कदन्नता चोष्णतया विराजते कुरूपता शीलतया विराजते ॥
; ---------------------------------------------
; 2714 : page 2.102
+   <s>दरिद्रस्य परा मूर्तिः</s> s. Spruch <s>दारिद्र्यस्य परा मूर्तिः</s>.
    दरिद्रान्भर कौन्तेय मा प्रयच्छेश्वरे धनम् ।
    व्याधितस्यौषधं पथ्यं नीरुजस्तु किमौषधैः ॥
; ---------------------------------------------
; 2715 : page 2.102
    दरिद्रो व्यसनी वृद्धो व्याधितो विकलस्तथा ।
    पतितः कृपणो वापि स्त्रीणां भर्ता परा गतिः ॥
    [Seite2.103]
; ---------------------------------------------
; 2716 : page 2.103
+   <s>दरिद्रो व्याधितो मूर्खः</s> s. Spruch 2431.
+   <s>दरिद्र्यनाशनं दानम्</s> s. Spruch <s>दारिद्र्यनाशनं दानम्</s>.
    दर्शध्यानसंस्पर्शौर्मत्सी कूर्मी च पक्षिणी ।
    शिशुं पालयते नित्यं तथा सज्जनसंगतिः ॥
; ---------------------------------------------
; 2717 : page 2.103
    दर्शनात्स्पर्शनात्तथा गङ्गेति कीर्तिनात् ।
    पुनात्यपुण्यान्पुरुषाञ्छतशो ऽथ सहस्रशः ॥
; ---------------------------------------------
; 2718 : page 2.103
+   <s>दर्शनात्स्पर्शनाद्ध्यानात्</s> s. den vorangehenden Spruch.
    दर्शने स्पर्शने वापि श्रवणे भाषणे ऽपि वा ।
    यत्र द्रवत्यन्तरङ्गं स स्नेह इति कथ्यते ॥
; ---------------------------------------------
; 2719 : page 2.103
    दर्शने हरति चित्तं स्पर्शने हरते बलम् ।
    मैथुने हरते वीर्यं नारी प्रत्यक्षरक्षसी ॥
; ---------------------------------------------
; 2720 : page 2.103
    दर्शयेद्धीरतां नित्यं न सामान्य इवाचरेत् ।
    शान्तरूपश्च भूपालानारोहेद्भूधरानिव ॥
; ---------------------------------------------
; 2721 : page 2.104
+   <s>दर्शयेद्वीरतां नित्यम्</s> s. den vorangehenden Spruch.
    दर्शितभये ऽपि धातरि धैर्यध्वंसो भवेन्न धीराणाम् ।
    शोषितसरसि निदाघे नितरामेवोन्नतः सिन्धुः ॥
; ---------------------------------------------
; 2722 : page 2.104
    दर्शितानि कलत्राणि गृहे भुक्तमशङ्कितम् ।
    कथितानि रहस्यानि सौहृदं किमतः परम् ॥
; ---------------------------------------------
; 2723 : page 2.104
    दवहनादुत्पन्नो धूमो घनतामवाप्य वर्षैस्तम् ।
    यच्छमयति तद्युक्तं सो ऽपि हि दवमेव निर्दहति ॥
; ---------------------------------------------
; 2724,2725 : page 2.104
    दश धर्मं न जानन्ति धृतराष्ट्र निबोध तान् ।
    मत्तः प्रमत्त उन्मत्तः श्रान्तः क्रुद्धो बुभुक्षितः ॥
    त्वरमाणश्च लुभ्दश्च भीतः कामी च ते दश ।
    तस्मादेतेषु सर्वेषु न प्रसज्जेत पण्डितः ॥
; ---------------------------------------------
; 2726,2727,2728 : page 2.105
    दश विप्रानुपाध्यायो गौरवेणातिरिच्यते ।
    उपाध्यायान्दश पिता तथैव व्यतिरिच्यते ॥
    पितॄन्दश च मातैका सर्वां वा पृथिवीं विभो ।
    गुरुत्वेनाभिभवति को ऽस्ति मातृसमो गुरुः ॥
    पतिता गुरवस्त्याज्या माता तु न कथं च न ।
    गर्भधारणपोषाभ्यां तेन माता गरीयसी ॥
; ---------------------------------------------
; 2729,2730 : page 2.105
    सूकर उवाच ॥
    दश व्याघ्रा जिताः पूर्वं सप्त सिंहास्त्रयो गजाः ।
    पश्यन्तु देवताः सर्वा अद्य युद्धं त्वया सह ॥
    सिंह उवाच ॥
    गच्छ सूकर भद्रं ते ब्रूहि सिंहो मया जितः ।
    पण्डिता एव जानन्ति सिंहसूकरयोर्बलम् ॥
; ---------------------------------------------
; 2731,2732 : page 2.105
    दशाचार्यानुपाध्याय उपाध्यायान्पिता दश ।
    दश चैव पितॄन्माता सर्वां वा पृथिवीमपि ॥
    गौरवेणाभिभवति नास्ति मातृसमो गुरुः ।
    माता गरीयसी यच्च तेनैतां मन्यते जनः ॥
    [Seite2.106]
; ---------------------------------------------
; 2733,2734 : page 2.106
    दशैव तु सदाचार्यः श्रोत्रियानतिरिच्यते ।
    दशाचार्यानुपाध्याय उपाध्यायान्पिता दश ॥
    पितॄन्दश तु मातैका सर्वां वा पृथिवीमपि ।
    गुरुत्वेनाभिभवति नास्ति मातृसमों गुरुः ॥
; ---------------------------------------------
; 2735 : page 2.106
    दस्यवो ऽपि न च क्षेमं राष्ट्रे विन्दन्त्यराजके ।
    द्वावाददाते ह्येकस्य द्वयोश्च बहवो धनम् ॥
; ---------------------------------------------
; 2736 : page 2.106
    दह्यमाना मनोदुःखैर्व्याधिभिश्चातुरा नराः ।
    ह्लादन्ते स्वेषु दारेषु घर्मार्ताः सलिलेष्विव ॥
; ---------------------------------------------
; 2737 : page 2.106
+   <s>दह्यमानाः सुतीक्ष्णेन</s> s. den folgenden Spruch.
    दह्यमानाः सुतीव्रेण नीचाः परयशोऽग्निना ।
    अशक्तास्तत्पदं गन्तुं ततो निन्दां प्रकुर्वते ॥
; ---------------------------------------------
; 2738 : page 2.107
    दाक्षिण्यं स्वजने दया परजने शठ्यं सदा दुर्जने
      प्रीतिः साधुजने नयो नृपजने विद्वज्जने चार्जवम् ।
    शौर्यं शत्रुजने शत्रुजने क्षमा गुरुजने नारीजने धूर्तता
      ये त्वेवं पुरुषाः कलासु कुशलास्तेष्वेव लोकस्थितिः ॥
; ---------------------------------------------
; 2739,2740 : page 2.107
    दाण्डक्यो नृपतिः कामात्क्रोधाच्च जनमेजयः ।
    लोभादैलस्तु राजर्षिर्वातापिर्हर्षतो ऽसुरः ॥
    पौलस्त्यो राक्षसो मानान्मदाद्दभ्भोद्भवो नृपः ।
    प्रयाता निधनं ह्येते शत्रुषड्वर्गमाश्रिताः ॥
; ---------------------------------------------
; 2741 : page 2.107
    दातव्यमति यद्दानं दीयते ऽनुपकारिणे ।
    देशे काले च पात्रे च तद्दानं सात्त्विकं स्मृतम् ॥
; ---------------------------------------------
; 2742 : page 2.107
    दातव्यं भोक्तव्यं सति विभवे संचयो न कर्तव्यः ।
    पश्येह मधुकराणां संचितमर्थं हरन्त्यन्ये ॥
    [Seite2.108]
; ---------------------------------------------
; 2743 : page 2.108
+   <s>दाता क्षमी गुणग्रही</s> s. Spruch 2013.
    दाता दरिद्रः कृपणो धनाढ्यः पापी चिरायुः सुकृती गतायुः ।
    राजाकुलीनः सुकुलश्व दासः पश्यन्तु लोकाः कलिकेलितानि ॥
; ---------------------------------------------
; 2744 : page 2.108
    दाता नीचो ऽपि सेव्यः स्यादफलो न महानपि ।
    जलार्थी वारिधिं त्यक्त्वा पश्य कूपं निषेवते ॥
; ---------------------------------------------
; 2745 : page 2.108
    दातारं कृपणं मन्ये मृतो ऽप्यर्थं न मुञ्चति ।
    अदाता पुरुषस्त्यागी स्वधनं त्यज्य गच्छति ॥
; ---------------------------------------------
; 2746 : page 2.108
    दातारो यदि कल्पशाखिभिरलं यद्यर्थिनः किं तृणै-
      र्ज्ञातिश्चेदनलेन किं यदि सुहृद्दिव्यौषधैः किं फलम् ।
    किं कर्पूरशलाकया यदि दृशोः पन्थ्यानमेति प्रिया
      संसारे ऽपि सतीन्द्रजालमपरं यद्यस्ति तेनापि किं ॥
    [Seite2.109]
; ---------------------------------------------
; 2747 : page 2.109
    दाता लघुरपि सेव्यो भवति न कृपणो महानपि समृद्ध्या ।
    कूपो ऽन्तःस्वादुजलः प्रीत्यै लोकस्य न समुद्रः ॥
; ---------------------------------------------
; 2748 : page 2.109
    दातृत्वं प्रियवक्तृत्वं धीरत्वमुचितज्ञता ।
    अभ्यासेन न लभ्यन्ते चत्वारः सहजा गुणाः ॥
; ---------------------------------------------
; 2749 : page 2.109
    दातॄणमेव संप्रीत्यै स्वस्तिवाचो धनार्थिनाम् ।
    शूराणां हि प्रहाराय रसितं रणदुन्दुभेः ॥
; ---------------------------------------------
; 2750 : page 2.109
    दानं वित्तादृतं वाचः कीर्तिधर्मौ तथायुषः ।
    परोपकरणं कायादसारात्सारमाहरेत् ॥
; ---------------------------------------------
; 2751 : page 2.110
    दानं सुपात्रे सिविधं च शीलं तपो विचित्रं शुभभावना च ।
    भवार्णवोत्तारणयानपात्रं धर्मं चतुर्धा मुनयो वदन्ति ॥
; ---------------------------------------------
; 2752 : page 2.110
    दानं च सूनृता सूक्तिर्विश्वसंवननं प्रभोः ।
    लोभः पूर्वं तयोरेव विनाशाय महोद्यमः ॥
; ---------------------------------------------
; 2753 : page 2.110
    दानं दरिद्रे विभवे ऽपि शान्तिर्यूनां तपो ज्ञानवतां च मौनम् ।
    ईहानिवृत्तिश्च सुखोचितानां दया च भूतेषु दिवं नयन्ति ॥
; ---------------------------------------------
; 2754 : page 2.110
+   <s>दानभोगविरहिताः</s> s. Spruch 2767.
+   <s>दानभोगविहीनस्य</s> s. Spruch 2768.
+   <s>दानभोगविहीनाश्च</s> s. Spruch 2767.
+   <s>दानभोगविहीनेन</s> s. Spruch 2768.
    दानं पूजा तपश्चैव तीर्थसेवा श्रुतं तथा ।
    सर्वं तद्विफलं तस्य यस्य चित्तं न शुध्यति ॥
; ---------------------------------------------
; 2755 : page 2.110
    दानं प्रियवाक्सहितं ज्ञानमगर्वं क्षमान्वितं शौर्यम् ।
    वित्तं त्यागसमेतं दुर्लभमेतच्चतुर्भद्रम् ॥
; ---------------------------------------------
; 2756 : page 2.111
    दानं भोगं च विना धनसत्तामात्रकेण यदि धनिनः ।
    वयमिति किमपि न धनिनस्तिष्ठति नः काञ्चनो मेरुः ॥
; ---------------------------------------------
; 2757 : page 2.111
    दानं भोगो नाशस्तिस्रो गतयो भवन्ति वित्तस्य ।
    यो न ददाति न भुङ्क्ते तस्य तृतीया गतिर्भवति ॥
; ---------------------------------------------
; 2758 : page 2.111
    दानसंवनना ह्येते ग्रन्था मेधविभिः कृताः ।
    यजस्व देहि कीक्षस्व तपस्तप्यस्व संत्यज ॥
; ---------------------------------------------
; 2759 : page 2.111
+   <s>दानसंवर्धना ह्येते</s> s. den vorangehenden Spruch.
    दानार्थिनो मधुकरा यदि कर्णतालै-
      र्दूरीकृताः करिवरेण मदान्धबुद्ध्या ।
    तस्यैव गण्डयुगमण्डनहानिरेषा
      भृङ्गाः पुनर्विकचपद्मवने चरन्ति ॥
; ---------------------------------------------
; 2760 : page 2.112
+   <s>दाने तपसि शौर्ये च यस्य</s> s. Spruch 2761.
    दाने तपसि शौर्ये च विज्ञाने विनये नये ।
    विस्मयो हि न कर्तव्यो बहुरत्ना वसुंधरा ॥
; ---------------------------------------------
; 2761 : page 2.112
+   <s>दाने तपसि शौर्ये वा</s> s. den vorangehenden Spruch.
    दाने तपसि सत्ये च यस्य नोच्चारितं यशः ।
    विद्यायामर्थलाभे वा मातुरुच्चार एव सः ॥
; ---------------------------------------------
; 2762 : page 2.112
    दानेन तुल्यो निधिरस्ति नान्यो लोभान्न चान्यो ऽस्ति रिपुः पृथिव्याम् ।
    विभूषणं शीलसमं न चान्यत्संतोषतुल्यं धनमस्ति नान्यत् ॥
; ---------------------------------------------
; 2763 : page 2.112
+   <s>दानेन पाणिर्न च कङ्कणेन</s> s. Spruch 2763.
+   <s>दानेन पाणिर्न तु कङ्कणेन श्रोत्रम्</s> s. Spruch <s>श्रोत्रं श्रुतेनैव न कुण्डलेन</s>.
    दानेन पाणिर्न तु कङ्कणेन स्नानेन शुद्धिर्न तु चन्दनेन ।
    मानेन तृप्तिर्न तु भोजनेन ज्ञानेन मुक्तिर्न तु मुण्डनेन ॥
; ---------------------------------------------
; 2764 : page 2.113
    दानेन प्राप्यते स्वर्गो दानेन प्राप्यते यशः ।
    दानमेवाश्रयं कृत्वा संसारोत्तीर्णसागरः ॥
; ---------------------------------------------
; 2765 : page 2.113
    दानेन भोगाः सुलभा नराणां दानेन तिष्ठन्ति यशांसि लोके ।
    दानेन वश्या विपदो भवन्ति तस्मात्सुदानं सततं प्रदेयम् ॥
; ---------------------------------------------
; 2766 : page 2.113
    दानेन भोगाः सुलभा नराणां दानेन वैराण्यपि यान्ति नाशम् ।
    परो ऽपि बन्धुत्वमुपैति दानात्तस्मात्सुदानं सततं प्रदेयम् ॥
; ---------------------------------------------
; 2767 : page 2.113
+   <s>दानेन भोगी भवति</s> s. Spruch 1155.
    दानोपभोगरहिता दिवसा यान्ति यस्य वै ।
    स लोहकारभस्त्रेव श्वसन्नपि न जीवति ॥
; ---------------------------------------------
; 2768 : page 2.113
+   <s>दानोपभोगशून्येन</s> s. den folgenden Spruch.
    दानोपभोगहीनेन धनेन धनिनो यदि ।
    भवामः किं न तेनैव धनेन धनिनो वयम् ॥
; ---------------------------------------------
; 2769 : page 2.114
    दान्तस्य किमरण्येन तथादान्तस्य भारत ।
    यत्रैव निवसेद्दान्तस्तदरण्यं स चाश्रमः ॥
; ---------------------------------------------
; 2770 : page 2.114
    दायादादपरो मन्त्री नास्ति भेदकरो द्विषाम् ।
    तस्मादुत्थापपेद्यत्नाद्दायादं तस्य विद्विषः ॥
; ---------------------------------------------
; 2771 : page 2.114
    दायादादिबलैर्नष्टा दृष्टा भूयः समुत्थिता ।
    श्रीर्विप्रावज्ञया राज्ञामपुनःसंभवा पुनः ॥
; ---------------------------------------------
; 2772 : page 2.114
    दायादा व्ययभीरुतापरिहृतारब्धर्भेवन्त्युन्नता
      भृत्याः प्रत्युपकारकातरमतेः कुर्युर्न के ऽपि प्रियम् ।
    राशीभूतधनस्य जीवितहृतौ शश्वद्यतेरन्निजा
      भूभर्तुः क्रियते द्विषेव रभसाल्लोभेन किं नाप्रियम् ॥
; ---------------------------------------------
; 2773 : page 2.114
    दारास्ते ये भजनसहायाः पुत्रास्ते ये तद्धनकायाः ।
    धनमपि तद्वद्धरिभजनार्थं नो चेदेतत्सर्वं व्यर्थम् ॥
; ---------------------------------------------
; 2774 : page 2.115
+   <s>दारिद्रस्य परा मूर्तिः</s> s. Spruch 2779.
+   <s>दारिद्राद्ध्रियमेति</s> s. Spruch 2781.
+   <s>दारिद्रान्मरणाद्वापि</s> s. Spruch 2782.
+   <s>दारिद्र्यं यौवने काले</s> s. den folgenden Spruch.
    दारिद्र्यं यौवने यस्य शिशुत्वे मातृशून्यता ।
    वार्द्धक्ये पुत्रहीनत्वं निष्फलं तस्य जीवनम् ॥
; ---------------------------------------------
; 2775 : page 2.115
    दारिद्र्यनाशनं दानं शीलं दुर्गतिनाशनम् ।
    अज्ञाननाशिनी प्रज्ञा भावना भयनाशिनी ॥
; ---------------------------------------------
; 2776 : page 2.115
    दारिद्र्यमस्य भवता जगतीतलस्य
      दूरीकृतं विविधदानसमुच्चयेन ।
    तन्नः कुटीरमधितिष्ठति दुर्विनीत-
      मात्मीयदोषहरणाय निवेदयामि ॥
; ---------------------------------------------
; 2777 : page 2.115
    दारिद्र्यरोगदुःखानि बन्धनव्यसनानि च ।
    आत्मापराधवृक्षस्य फलान्येतानि देहिनाम् ॥
; ---------------------------------------------
; 2778 : page 2.115
    दारिद्र्य शोचामि भवन्तमेवमस्मच्छरीरे सुहृदित्युषित्वा ।
    विपन्नदेहे मयि मन्दभाग्ये ममेति चिन्ता क्व गमिष्यसि त्वम् ॥
; ---------------------------------------------
; 2779 : page 2.116
    दारिद्र्यस्य परा मूर्तिर्यन्मानद्रविणाल्पता ।
    जरद्गवधनः शर्वस्थापि परमेश्वरः ॥
; ---------------------------------------------
; 2780 : page 2.116
    दारिद्र्यात्पुरुषस्य बान्धवजनो वाक्ये न संतिष्ठते
      सुस्निग्धा विमुखीभवन्ति सुहृदः स्फारीभवन्त्यापदः ।
    सत्त्वं ह्रासमुपैति शीलशशिनः कान्तिः परिम्लायते
      पापं कर्म च यत्परैरपि कृतं तत्तस्य संभाव्यते ॥
; ---------------------------------------------
; 2781 : page 2.116
    दारिद्र्याद्ध्रियमेति तत्परिगतः प्रभ्रश्यते तेजसो
      निस्तेजाः परिभूयते परिभवान्निर्वेदमापद्यते ।
    निर्विण्णः शुचमेति शोकविहतो बुद्ध्या परित्यज्यते
      निबुद्धिः क्षयमेत्यहो विधनता सर्वापदामास्पदम् ॥
; ---------------------------------------------
; 2782 : page 2.116
    दारिद्र्यान्मरनाद्वापि दारिद्र्यमवरं स्मृतम् ।
    अल्पक्लेशेन मरणं दारिद्र्यमतिदुःसहम् ॥
    [Seite2.117]
; ---------------------------------------------
; 2783 : page 2.117
    दारिद्र्यान्मरणाद्वा मरणं मम रोचते न दारिद्र्यम् ।
    अल्पक्लेशं मरणं दारिद्र्यमनन्तकं दुःखम् ॥
; ---------------------------------------------
; 2784 : page 2.117
    दारिद्र्याय नमस्तुभ्यं सिद्धो ऽहं त्वत्प्रसादतः ।
    जगत्पश्यामि येनाहं न मां पश्यन्ति के च न ॥
; ---------------------------------------------
; 2785 : page 2.117
    दारेषु किंचित्पुरुषस्य वाच्यं किंचिद्वयस्येषु सुतेषु किंचित् ।
    सर्वे ऽपि ते प्रत्ययिनो भवन्ति सर्वं न सर्वस्य च संप्रकाश्यम् ॥
; ---------------------------------------------
; 2786 : page 2.117
+   <s>दारेषु किंचित्पुरुषेषु</s> s. den folgenden Spruch.
    दारेषु किंचित्स्वजनेषु किंचिद्गोप्यं वयस्येषु सुतेषु किंचित् ।
    युक्तं न वा युक्तमिदं विचिन्त्य वदेद्विपश्चिन्महतो ऽनुरोधात् ॥
; ---------------------------------------------
; 2787 : page 2.117
+   <s>दारेषु गोप्यं पुरुषस्य</s> s. den vorangehenden Spruch.
    दावाग्निनेव निर्दग्धा सपुष्पस्तबका लता ।
    भस्मीभवति सा नारी यस्या भर्ता न तुष्यति ॥
    [Seite2.118]
; ---------------------------------------------
; 2788 : page 2.118
    दावानलोल्बणभुवो गिरयो निदाघे
      यत्रैव दूरमितरे परिवर्जनीयाः ।
    तत्रैव संभवति सान्द्रहिमद्रवार्द्र-
      श्चित्रंतुषारशिखरी नितरां निषेव्यः ॥
; ---------------------------------------------
; 2789 : page 2.118
    दिक्कालाद्यनवच्छिन्नानन्तचिन्मात्रमूर्तये ।
    स्वातुभूत्येकमानाय नमः शान्ताय तेजसे ॥
; ---------------------------------------------
; 2790 : page 2.118
    दिक्षु भूमौ तथाकाशे सर्वत्र च विभाव्यते ।
    स्मर्यते प्राणसंदेहे तन्वी नारायणायते ॥
; ---------------------------------------------
; 2791 : page 2.118
+   <s>दिग्गजकमठकुलाचलैः</s> s. Spruch 1534.
    दिभक्षन्मारुतेर्वालं तमादीप्य दशाननः ।
    आत्मीयस्य पुरस्यैव सद्यो दहनमन्वभूत् ॥
; ---------------------------------------------
; 2792 : page 2.119
    दिनं दिनकरं विना वितरणं विना वैभवं
      महत्त्वमुचितं विना सुवचनं विना गौरवम् ।
    सरः सरसिजं विना धनभरं विना मन्दिरं
      कलं तनुरुहं विना श्रयति नैव सश्रीकताम् ॥
; ---------------------------------------------
; 2793 : page 2.119
    दिनमेकं शशी पूर्णः क्षीणस्तु बहुवासरान् ।
    सुखादुःखं सुराणामप्यधिकं का कथा नृणाम् ॥
; ---------------------------------------------
; 2794 : page 2.119
    दिनयामिन्यौ सायंप्रातः शिशिरवसन्तौ पुनरायातः ।
    कालः क्रीडति गच्छत्यायुस्तदपि न मुञ्चत्याशावायुः ॥
; ---------------------------------------------
; 2795,2796 : page 2.119
    दिवः पतति काचित्तु गुणचक्रप्रचोदिनी ।
    भर्तृश्लाघावहा सुस्त्री प्रभा भानोरिवामला ॥
    हन्त्येवासुगृहीतान्या परक्ता गतस्पृहा ।
    पापा विरागविषभृद्भर्तारं भुजगी यथा ॥
; ---------------------------------------------
; 2797 : page 2.119
    दिवमप्युपयातानामाकल्पमनल्पगुणगणा येषाम् ।
    रमयन्ति जगन्ति गिरः कथमिव कवयो न ते वन्द्याः ॥
    [Seite2.120]
; ---------------------------------------------
; 2798 : page 2.120
    दिवसरजनीकूलच्छेदैः पतद्भिरनारतं
      वहति निकटे कालस्रोतः समस्तभयावहम् ।
    इह हि पततां नास्त्यालम्बो न चापि निवर्तनं
      तदिह महतां मोहः को ऽयं य एव मदाविलः ॥
; ---------------------------------------------
; 2799 : page 2.120
    दिवसेनैव तत्कुर्याद्येन रात्रौ सुखं वसेत् ।
    अष्टमासेन तत्कुर्याद्येन वर्षाः सुखं वसेत् ॥
; ---------------------------------------------
; 2800,2801,2802 : page 2.120
    दिवसे संनिधानेन पिशुनप्रेरणा प्रभोः ।
    ईर्ष्यालुना स्वैरिणीव रक्षितुं यदि पार्यते ॥
    राजन्रजन्युपाध्यायो देवी यच्छिक्षयेद्रहः ।
    तत्र प्रजागरः कर्तुमसर्वज्ञैर्न शक्यते ॥
    कथंचिदह्नि हृदये कुशलैर्विनिवेशिता ।
    शिक्षा गौरखरेणेव राज्ञा विस्मर्यते निशि ॥
; ---------------------------------------------
; 2803 : page 2.121
    दिवातिथौ तु विमुखे गते यत्पातकं नृप ।
    तदेवाष्टगुणं प्रोक्तं सूर्योढे विमुखे गते ॥
; ---------------------------------------------
; 2804 : page 2.121
    दिवानिशं च शृङ्गारं कुरुते तत्युमान्यदि ।
    न तृप्तिः कुलटायाश्च पुमांसं ग्रस्तुमिच्छति ॥
; ---------------------------------------------
; 2805 : page 2.121
    दिवा पश्यति नोलूकः काको नक्तं न पश्यति ।
    अपूर्वः को ऽपि कामान्धो दिवानक्तं न पश्यति ॥
; ---------------------------------------------
; 2806 : page 2.121
    दिवि ज्योतिर्यथादित्यः पितॄणां चैव चन्द्रमाः ।
    देवेशश्च यथा नॄणां गङ्गा च सरितां तथा ॥
; ---------------------------------------------
; 2807 : page 2.121
    दिवि श्रितवतश्चन्द्रं सैंहिकेयभयाद्भुवि ।
    शशस्य पश्य तन्वङ्गि साश्रयस्य ततो भयम् ॥
; ---------------------------------------------
; 2808 : page 2.121
    दिव्यं चूतरसं पीत्वा न गर्वं याति कोकिलः ।
    पीत्वा कर्दमपानीयं भेको भकभकायते ॥
; ---------------------------------------------
; 2809 : page 2.122
+   <s>दिव्यं पुष्परसं पीत्वा</s> s. den vorangehenden Spruch.
    दिश वनह्हरिणीभ्यो वंशकाण्डच्छवीनां
      कवलमुपलकोटिच्छिन्नमूलं कुशानाम् ।
    शुकयुवतिकपोलापाण्डु ताम्बूलवल्ली-
      दलमरुणनखाग्रैः पाटितं वा वधूभ्यः ॥
; ---------------------------------------------
; 2810 : page 2.122
    दिशो वासः पात्रं करकुहरमेणाः प्रणयिनः
      समाधानं निद्रा शयनमवनी मूलमशनम् ।
    कदैतत्संपूर्णं मम हृदयवृत्तेरभिमतं
      भविष्यत्यत्युग्रं परमपरितोषोपचितये ॥
; ---------------------------------------------
; 2811 : page 2.122
    दीनः स्वरो{?} गतेर्भङ्गो गात्रस्वेदो महद्भयम् ।
    मरणे यानि चिह्नानि तानि चिह्नानि याचके ॥
; ---------------------------------------------
; 2812 : page 2.122
    दीनानां कल्पवृक्षः स्वगुणफलनतः सज्जनानां कुटुम्बी
      आदर्शः शिक्षितानां सुचरितनिकषः शीलवेलासमुद्रः ।
    सत्कर्ता नावमन्ता पुरुषगुणनिधिर्दक्षिणोदारसत्त्वो
      ह्येकः श्लाध्यः स जीवत्यधिकगुणतया चोच्छ्वसन्तीव चान्ये ॥
; ---------------------------------------------
; 2813 : page 2.123
    दीनां दीनमुखैः स्वकीयशिशुकैराकृष्टजीर्णाम्बरां
      क्रोशद्भिः क्षुधितैर्निरन्नजठरां दृष्ट्वैव तां गेहिनीम् ।
    याच्ञाभङ्गभयेन गद्गदगलस्तद्वद्विलीनाक्षरं
      को देहीति वदेत्स्वदग्धजठरस्यार्थे मनस्वी पुमान् ॥
; ---------------------------------------------
; 2814 : page 2.123
    दीनायाः पतिहीनायाः किं नार्या जीविते फलम् ।
    मितं ददाति हि पिता मितं भ्राता मितं सुतः ॥
; ---------------------------------------------
; 2815 : page 2.123
    दीपनिर्वाणगन्धं च सुहृद्वाक्यमरुन्धतीम् ।
    न जिघ्रति मुमूर्षुर्यो न शृणोति न पश्यति ॥
; ---------------------------------------------
; 2816 : page 2.123
    दीपो भक्षयते ध्वान्तं कज्जलं च प्रसूयते ।
    यदन्नं भक्षयेन्नित्यं जायते तादृशी प्रजा ॥
; ---------------------------------------------
; 2817 : page 2.124
    दीपो हन्ति तमःस्तोमं रसो रोगभयं तथा ।
    सुधाबिन्दुर्विषावेगं धर्मः पापभरं तथा ॥
; ---------------------------------------------
; 2818 : page 2.124
    दीयतां मार्यमाणस्य कोटिर्जीवितमेव वा ।
    धनकोटिं परित्यज्य जीवो जीवितुमिच्छति ॥
; ---------------------------------------------
; 2819 : page 2.124
+   <s>दीयते मार्यमाणस्य</s> s. den vorangehenden Spruch.
    दीयते स्वच्छहृदयैः पिण्डो येनैव पाणिना ।
    मार्जार इव दुर्वृत्तस्तमेव हि विलुम्पति ॥
; ---------------------------------------------
; 2820,2821,2822 : page 2.124
    दीर्घवर्त्मपरिश्रान्तं नद्यद्रिवनसंकुलम् ।
    घोराग्निभयसंत्रस्तं क्षुत्पिपासाहितक्तमम् ॥
    प्रमत्तं भोजनव्यग्रं व्याधिदुर्भिक्षपीडितम् ।
    असंस्थितमभूयिष्ठं वृष्टिवातसमाकुलम् ॥
    पङ्कपांसुजलाकीर्णं सुव्यस्तं दस्युविद्रुतम् ।
    एवंभूतं महीपालः परसैन्यं विघातयेत् ॥
; ---------------------------------------------
; 2823 : page 2.125
    दीर्घाक्षं शरदिन्दुकान्ति वदनं बाहू नतावंसयोः
      संक्षिप्तं निबिडोन्नतस्तनमुरः पार्श्वे प्रमृष्टे इव ।
    मध्यः पाणिमितो नितम्बि जघनं पादावरालाङ्गुली
      छन्दो नर्तयितुर्यथैव मनसि श्लिष्टं तथास्या वपुः ॥
; ---------------------------------------------
; 2824 : page 2.125
    दीर्घा वन्दनमालिका विरचिता दृष्ट्यैव नेन्दीवरैः
      पुष्पाणां प्रकरः स्मितेन रचितो नो कुन्दजात्यादिभिः ।
    दत्तः स्वेदमुचा पयोधरयुगेनार्घो न कुम्भाम्भसा
      स्वैरेवावयवैः प्रियस्य विशतस्तन्व्या कृतं मङ्गलम् ॥
; ---------------------------------------------
; 2825 : page 2.125
    दुःखं स्त्रीकुक्षिमध्ये प्रथममिह भवे गर्भवासे नराणां
      बालत्वे चापि दुःखं मलमलिनतलस्त्रीपयःपानमिश्रम् ।
    तारुण्ये चापि दुःखं भवति विरहजं वृद्धभावो ऽप्यसारः
      संसारे रे मनुष्या वदत यदि सुखं स्वल्पमप्यस्ति किंचित् ॥
; ---------------------------------------------
; 2826 : page 2.126
    दुःखं जरा ब्रह्मदत्त दुःखमर्थ विपर्ययः ।
    दुःखं चानिष्टसंवासो दुःखमिष्टवियोजनम् ॥
; ---------------------------------------------
; 2827 : page 2.126
    दुःखं ददाति यो ऽन्यस्य भूयो दुःखं स विन्दति ।
    तस्मान्न कस्यचिद्दुःखं दातव्यं दुःखभीरुणा ॥
; ---------------------------------------------
; 2828 : page 2.126
    दुःखं दुःखमिति ब्रूयान्मानवो नरकं प्रति ।
    दारिद्र्यादधिकं दुःखं न भूतं न भविष्यति ॥
; ---------------------------------------------
; 2829 : page 2.126
+   <s>दुःखमर्था हि युज्यन्ते</s> s. Spruch 2630.
    दुःखमात्मा परिच्छेत्तुमेवं योग्यो न वेति च ।
    अस्तीदृग्यस्य विज्ञानं स कृच्छ्रे ऽपि न सीदति ॥
; ---------------------------------------------
; 2830 : page 2.126
+   <s>दुःखमेवास्ति न सुखम्</s> s. Spruch <s>न सुखं दुःखमेवास्ति</s>.
    दुःखाङ्गारकतीव्रः संसारो ऽयं महानसो गहनः ।
    इह विषयामिषलालस मानसमार्जार मा निपत ॥
; ---------------------------------------------
; 2831 : page 2.127
    दुःखार्तेषु प्रमत्तेषु नास्तिकेष्वलसेषु च ।
    न श्रीर्वसत्यदान्तेषु ये चोत्साहविवर्जिताः ॥
; ---------------------------------------------
; 2832 : page 2.127
+   <s>दुःखार्तेषु प्रशान्तेषु</s> s. den vorangehenden Spruch.
+   <s>दुःखितो ऽपि चरेद्धर्मम्</s> s. Spruch <s>दूषितो ऽपि चरेद्धर्मम्</s>.
    दुःखेन श्लिष्यते भिन्नं श्लिष्टं दुःखेन भिद्यते ।
    भिन्नश्लिष्टा तु या प्रीतिर्न स स्ने हेन वर्तते ॥
; ---------------------------------------------
; 2833 : page 2.127
    दुःखैर्न तप्येन्न सुखैः प्रहृष्येत्समेन वर्तेत सदैव धीरः ।
    दिष्टं बलीय इति मन्यमानो न संज्वरेन्नापि हृष्येत्कथंचित् ॥
; ---------------------------------------------
; 2834 : page 2.127
    दुःखोपघाते शारीरे मानसे चाप्युयस्थिते ।
    यस्मिन्न शक्यते कर्तुं यत्नस्तं नानुचिन्तयेत् ॥
; ---------------------------------------------
; 2835 : page 2.127
    दुरधिगमः परभागो यावत्पुरुषेण पौरुषं न कृतम् ।
    जयति तुलामधिरूढो भास्वानपि जलदपटलानि ॥
; ---------------------------------------------
; 2836 : page 2.128
    दुरधीता विषं विद्या अजीर्णे भोजनं विषम् ।
    विषं गोष्ठी दरिद्रस्य वृद्धस्य तरुणी विषम् ॥
; ---------------------------------------------
; 2837 : page 2.128
    दुराचारः क्षीणबलः परित्राणं न गच्छति ।
    अथ तस्मादुद्विजते सर्वो लोको वृकादिव ॥
; ---------------------------------------------
; 2838 : page 2.128
    दुरापमपि लोके ऽस्मिन्यद्यद्वस्त्वभिवाच्छति ।
    तत्तदाप्नोति मेधावी तस्मात्कार्यः समुद्यमः ॥
; ---------------------------------------------
; 2839 : page 2.128
    दुराराध्यः स्वामी तुरगचलचित्ताः क्षितिभुजो
      वयं च स्थूलेच्छाः सुमहति पदे बद्धमनसः ।
    जरा देहं मृत्युर्हरति सक{?} लं जीवितमिदं
      सखे नान्यच्छ्रेयो जगति विदुषो ऽन्यत्र तपसः ॥
; ---------------------------------------------
; 2840 : page 2.128
+   <s>दुराराध्याः श्रियो (स्त्रियो) राज्ञाम्</s> s. Spruch <s>लोकाधाराः श्रियो राज्ञाम्</s>. [Seite2.129]
    दुराराध्या हि राजानः पर्वता इव सर्वदा ।
    व्यालाकीर्णाः सुविषमाः कठिना दुष्टसेविताः ॥
; ---------------------------------------------
; 2841 : page 2.129
    दुरारोहं पदं राज्ञां सर्वलोकनमस्कृतम् ।
    अल्पेनाप्यपचरिण ब्राह्मण्यमिव दुष्यति ॥
; ---------------------------------------------
; 2842 : page 2.129
    दुर्गं कुर्यान्महाखातमुच्चप्राकारसंयुतम् ।
    सयन्त्रजलशैलं हि सरिन्मरुवनाश्रयम् ॥
; ---------------------------------------------
; 2843 : page 2.129
    दुर्गदेशप्रविष्टो ऽपि शूरो ऽभ्येति पराभवम् ।
    गाढपङ्कनिमग्नाङ्गो मातङ्गो मातङ्गो ऽप्यवसीदति ॥
; ---------------------------------------------
; 2844 : page 2.129
    दुर्गं त्रिकूटः परिखा समुद्रो रक्षांसि योधा धनदाच्च वित्तम् ।
    शास्त्रं च यस्योशनषा प्रणीतं स रावणो दैववशाद्विपन्नः ॥
; ---------------------------------------------
; 2845 : page 2.129
+   <s>दुर्गस्त्रिकूटः</s> s. den vorangehenden Spruch.
    दुर्गस्था अपि बध्यन्ते शत्रवो दानसंश्रयात् ।
    स्वल्पमांसप्रदानेन कैवर्तैस्तिमयो यथा ॥
    [Seite2.130]
; ---------------------------------------------
; 2846 : page 2.130
    दुर्गस्थितं फलमपक्वमनल्पयत्नं
      संसिद्धमप्युपकरोति गुणं न पुंसाम् ।
    साधारणं स्वपतितं च भवेद्यतो ऽतः
      काले ऽभियुक्तपतितं रसवत्सुखाय ॥
; ---------------------------------------------
; 2847 : page 2.130
    दुर्गः संसारमार्गो मरणमनियतं व्याधयो दुर्निवार्या
      दुष्प्रापा कर्मभूमिर्न खलु निपततामस्ति हस्तावलम्बः ।
    इत्येवं संप्रधार्य प्रतिदिवसमहो मानसे शुद्धबुद्ध्या
      धर्मे चित्तं विधेयं नियतमतिगुणं वाञ्छता सिद्धिसौख्यम् ॥
; ---------------------------------------------
; 2848 : page 2.130
    दुर्गाध्यक्षो बलाध्यक्षो धनाध्यक्षश्च भूपतिः ।
    दूतः पुरोधा दैवज्ञो भिषजो मन्त्रिणो मताः ॥
; ---------------------------------------------
; 2849 : page 2.130
+   <s>दुर्ग्राह्यं हृदयं तथैव वदनम्</s> s. Spruch 75.
    दुर्जनं सज्जलं कर्तुमुपायो नहि भूतले ।
    अपानं शतधा धौतं न श्रेष्ठमिन्द्रियं भवेत् ॥
; ---------------------------------------------
; 2850 : page 2.131
+   <s>दुर्जनः खलु साधुताम्</s> s. Spruch <s>न दुर्जनो सज्जनताम्</s>.
    दुर्जनः परिहर्तव्यो विद्ययालंकृतो ऽपि सन् ।
    मणिना भूषितः सर्पः किमसौ न भयंकरः ॥
; ---------------------------------------------
; 2851 : page 2.131
    दुर्जनः प्रकृतिं याति सेव्यमानो ऽपि नित्यशः ।
    स्वेदनाभ्यञ्जनोपायैः श्वपुच्छमिव नामितम् ॥
; ---------------------------------------------
; 2852 : page 2.131
    दुर्जनः प्रियवादी च नैतद्विश्वसकारणम् ।
    मधु तिष्ठुति जिह्वाग्रे हृदये तु हलाहलम् ॥
; ---------------------------------------------
; 2853 : page 2.131
    दुर्जनगम्या नार्यः प्रायेणापात्रभद्भवति राजा ।
    कृपणानुसारि च धनं देवो गिर्युपरिवर्षी च ॥
; ---------------------------------------------
; 2854 : page 2.132
    दुर्जनजनसंतप्तो यः साधुरेव स विशेषात् ।
    अपि पाकवसंतप्तः खण्डः स्याच्छर्करामधुरः ॥
; ---------------------------------------------
; 2855 : page 2.132
    दुर्जनदूषितमनसां पुंसां सुजने ऽपि नास्ति विश्वासः ।
    बालः पायसदग्धो दध्यपि फूत्कृत्य भक्षयति ॥
; ---------------------------------------------
; 2856 : page 2.132
    दुर्जनवचनाङ्गारैर्दग्धो ऽपि न विप्रियं वदत्या ।
    न दह्यमानो ऽप्यगुरुः स्वभावगन्धं परित्यजति ॥
; ---------------------------------------------
; 2857 : page 2.132
+   <s>दुर्जनसंगतिः</s> s. Spruch <s>दुर्वृत्तसंगतिः</s>.
    दुर्जनस्य च सर्पस्य वरं सर्पो न दुर्जनः ।
    सर्पो दंशति काले{?} न दुर्जनस्तु पदे पदे ॥
; ---------------------------------------------
; 2858 : page 2.132
    दुर्जनहुताशतप्तं काव्यसुवर्णं विशुद्धिमायाति ।
    श्रावयितव्यं तस्माद्दुष्टजनस्य प्रयन्ते न ॥
; ---------------------------------------------
; 2859 : page 2.133
    दुर्जनेन समं सख्यं प्रीतिं चापि न कारयेत् ।
    उष्णो दहति चाङ्गारः शीतः कृष्णायते करम् ॥
; ---------------------------------------------
; 2860 : page 2.133
+   <s>दुर्जनेष्वपि सत्त्वेषु</s> s. Spruch <s>निर्गुणेष्वपि सत्त्वेषु</s>.
    दुर्जनैरुच्यमानानि सस्मितानि प्रियाण्यपि ।
    अकालकुसुमानीव भयं संजनयन्ति हि ॥
; ---------------------------------------------
; 2861 : page 2.133
    दुर्जनो जीयते युक्त्या निग्रहेण न धीमता ।
    निपात्यते महावृक्षस्तत्समीपक्षितिक्षयात् ॥
; ---------------------------------------------
; 2862 : page 2.133
+   <s>दुर्जनो जीर्यते युक्त्या</s> s. den vorangehenden Spruch.
    दुर्जनो दूषयत्येव सतां गुणगणं क्षणात् ।
    मलिनीकुरुते धूमः सर्वथा विमलाम्बरम् ॥
; ---------------------------------------------
; 2863 : page 2.133
+   <s>दुर्जनो (नार्जवं) याति</s> s. Spruch 2851.
    दुर्दिवसे घनतिमिरे दुःसंचारासु नगरवीथीषु ।
    पत्युर्विदेशगमने परमसुखं जघनचपलायाः ॥
; ---------------------------------------------
; 2864 : page 2.134
+   <s>दुर्दिवसे ऽसितपक्षे</s> s. den vorangehenden Spruch.
    दुर्बलं बलवन्तं च शूरं भीरुं जडं कविम् ।
    अप्राप्तं सर्वकामार्थान्मृत्युरादाय गच्छति ॥
; ---------------------------------------------
; 2865 : page 2.134
    दुर्बलस्य च यच्चक्षुर्मुनेराशीविषस्य च ।
    अविषह्यतमं मन्ये मा स्म दुर्बलमासदः ॥
; ---------------------------------------------
; 2866 : page 2.134
    दुर्बलस्य बलं राजा बालानां रोदनं बलम् ।
    बलं मूर्खस्य मौनित्वं चौराणामनृतं बलम् ॥
; ---------------------------------------------
; 2867 : page 2.134
    दुर्बलांस्तात बुध्येथा नित्यमेवाविमानितान् ।
    मा त्वां दुर्बलचक्षूंषि प्रदहेयुः सबान्धवम् ॥
; ---------------------------------------------
; 2868 : page 2.134
    दुर्बलानामनाथानां बालवृद्धतपस्विनाम् ।
    अन्यायपरिभूतानां सर्वेषां पार्थिवो गतिः ॥
; ---------------------------------------------
; 2869 : page 2.134
    दुर्बलार्थं बलं सृष्टं धात्रा मान्धातरुच्यते ।
    अबलं तु महद्भूतं यस्मिन्सर्वं प्रतिष्ठितम् ॥
; ---------------------------------------------
; 2870 : page 2.135
    दुर्बुद्धिमकृतप्रज्ञं छन्नं कूपं तृणैरिव ।
    विवर्जयीत मेधावी तस्मिन्मैत्री प्रणश्यति ॥
; ---------------------------------------------
; 2871 : page 2.135
    दुर्भगः स्यात्प्रकृत्या यो विभूत्यापि स तादृशः ।
    होमयं श्रीनिवासो ऽस्ति न तथापि मनोहरम् ॥
; ---------------------------------------------
; 2872 : page 2.135
    दुर्भिक्षव्यसनी चैव स्वयमेवावसीदति ।
    बलव्यसनयुक्तस्य योद्धुं शक्तिर्न जायते ॥
; ---------------------------------------------
; 2873 : page 2.135
    दुर्भिक्षादेव दुर्भिक्षं क्लेशत्क्लेशं भयाद्भयम् ।
    मृतेभ्यः प्रमृतं यान्ति दरिद्राः पापकारिणः ॥
; ---------------------------------------------
; 2874 : page 2.135
+   <s>दुर्मन्त्रान्नृपतिर्विनश्यति</s> s. Spruch <s>दौर्मन्त्र्यान्नृपतिर्विनश्यति</s>.
    दुर्मन्त्रिणं कमुपयान्ति न नीतिदोषाः
      संतापयन्ति कमपथ्यभुजं न रोगाः ।
    कं श्रीर्न दर्पयति कं न निहन्ति मृत्युः
      कं स्वीकृता न विषयाः परिपीडयन्ति ॥
; ---------------------------------------------
; 2875 : page 2.136
    दुर्योधनः समर्थो ऽपि दुर्मन्त्री प्रलयं गतः ।
    राज्यमेकश्चकरोच्चैः सुमन्त्री चन्द्रगुप्तकः ॥
; ---------------------------------------------
; 2876 : page 2.136
    दुर्लभं प्राकृतं वाक्यं दुर्लभः क्षेमकृत्सुतः ।
    दुर्लभा सदृशी भार्या दुर्लभः स्वजनः प्रियः ॥
; ---------------------------------------------
; 2877 : page 2.136
    दुर्लभा स्त्रीव चित्तेन लक्ष्मीः संसेव्यते ऽलसैः ।
    पण्यस्त्रीवोद्यतैश्चैव युद्धे वीर्यधनप्रदैः ॥
; ---------------------------------------------
; 2878 : page 2.136
    दुर्लभो ऽप्युत्तमः प्रायः स्वजातीयेन लभ्यते ।
    कर्णकोटरगं वारि वारिणैवकृष्यते ॥
; ---------------------------------------------
; 2879 : page 2.136
    दुर्लभो वै सुहृच्छ्रोता दुर्लभश्च हितः सुहृत् ।
    तिष्ठते हि सुहृद्यत्र न बन्धस्तत्र तिष्ठति ॥
; ---------------------------------------------
; 2880 : page 2.136
    दुर्वृत्तं वा सुवृत्तं वा सर्वपापरतं तथा ।
    भर्तारं तारयत्येव भार्या धर्मेषु निष्ठिता ॥
; ---------------------------------------------
; 2881 : page 2.137
    दुर्वृत्तः क्रियते धूर्तैः श्रीमानात्मविवृद्धये ।
    किं नाम खलसंसर्गः कुरुते नाश्रयाशवत् ॥
; ---------------------------------------------
; 2882 : page 2.137
    दुर्वृत्तसंगतिरनर्थपरंपराया
      हेतुः सतां भवति किं वचनीयमत्र ।
    लङ्केश्वरो हरति दाशरथेः कलत्रं
      प्राप्नोति बन्धनमसौ किल सिन्धराजः ॥
; ---------------------------------------------
; 2883 : page 2.137
    दुश्चरितैरेव निजैर्भवति दुरात्मा विशङ्कितो नित्यम् ।
    दर्शनपथमापन्नं पन्नगकुलमाकुलीभवति ॥
; ---------------------------------------------
; 2884 : page 2.137
    दुर्शीलः कामवृत्तो वा धनैर्वा परिवर्जितः ।
    स्त्रीणामार्यस्वभावानां परमं दैवतं पतिः ॥
; ---------------------------------------------
; 2885 : page 2.137
    दुष्कर्मदुर्भगान्भोक्तुं भोगान्पापा गुणोन्नतम् ।
    मृद्भन्ति कण्टकान्प्राप्तुं करभा इव केतकम् ॥
; ---------------------------------------------
; 2886 : page 2.138
    दुष्कुलीनः कुलीनो वा मर्यादां यो न लङ्घयेत् ।
    धर्मपिक्षी मदुर्ह्रीमान्स कुलीनशताद्वरः ॥
; ---------------------------------------------
; 2887 : page 2.138
    दुष्कृतं त्वपि दिव्यानामत्युच्चपदजन्मनाम् ।
    प्रवातमिव पुष्पाणामधःपातैकारणम् ॥
; ---------------------------------------------
; 2888 : page 2.138
    दुष्टदुर्जनदौरात्म्यैः सज्जने रज्यते जनः ।
    आरुह्य पर्वतं पान्थः सानौ निर्वृतिमेत्यलम् ॥
; ---------------------------------------------
; 2889 : page 2.138
    दुष्टं पन्थानमासाद्य यो मोहादुपपद्यते ।
    आत्मनो बलमज्ञाय तदन्तं तस्य जीवितम् ॥
; ---------------------------------------------
; 2890 : page 2.138
    दुष्टस्य दण्डः सुजनस्य पूजा न्यायेन कोशस्य विवर्धनं च ।
    अपक्षपातो ऽर्थिषु राज्यरक्षा पञ्चैव यज्ञाः कथिता नृपाणाम् ॥
; ---------------------------------------------
; 2891 : page 2.138
    दुष्टा भार्या शठं मित्रं भृत्यश्चोत्तरदायकः ।
    ससर्पे च गृहे वासो मृत्युरेव न संशयः ॥
; ---------------------------------------------
; 2892 : page 2.139
    दुष्टाश्रयाददुष्टे ऽपि दण्डः पतति दारुणः ।
    मत्कुणानामधिष्ठानात्खट्वा दण्डेन ताड्यते ॥
; ---------------------------------------------
; 2893 : page 2.139
    दुष्टेन साक्षिभावेन न नरः शुद्धिमृच्छति ।
    नहि पङ्काम्भसा क्षालाद्वासो वै शुद्धिमाप्नुयात् ॥
; ---------------------------------------------
; 2894 : page 2.139
    दुष्टो ऽपि भोग्यतामेति परिवारगुणैर्नृपः ।
    न क्रूरपरिवारस्तु व्यालाक्रान्त इव द्रुमः ॥
; ---------------------------------------------
; 2895 : page 2.139
    दुष्प्रापं मानुषं जन्म कार्यं किमपि तन्नरैः ।
    मुहूर्तमेकमप्यस्य नैव याति वृथा यथा ॥
; ---------------------------------------------
; 2896 : page 2.139
    दुष्प्राप्याणि बहूनि च लभ्यन्ते वाञ्छितानि द्रविणानि ।
    अवसरतुलिताभिरलं तनुभिः साहसिकपुरुषाणाम् ॥
; ---------------------------------------------
; 2897 : page 2.139
    दुष्येयुः सर्ववर्णाश्च भिद्येरन्सर्वसेतवः ।
    सर्वलोकप्रकोपश्च भवेद्दण्डस्य विभ्रमात् ॥
; ---------------------------------------------
; 2898 : page 2.140
    दूतो न संचरति खे न चलेच्च वार्त्ता
      पूर्वं न च संगमो ऽस्ति ।
    व्योम्नि स्थितं रविशशिग्रहणं प्रशस्तुं
      जानाति यो द्विजवरः स कथं न विद्वान् ॥
; ---------------------------------------------
; 2899 : page 2.140
    दूतो म्लेच्छो ऽप्यवध्यः स्याद्राजा दूतमुखो यतः ।
    उद्यतेष्वपि शस्त्रेषु नृपतेः किं पुनर्द्विजः ॥
; ---------------------------------------------
; 2900 : page 2.140
    दूतो ऽयं मलयानिलो मधुकरश्रीणी च वर्णावली
      पत्त्रं नूतनचूतपल्लवदलं पुंस्कोकिलो वाचकः ।
    लेखस्तावदयं वसन्तनृपतिसंप्रेषितो मानिनी-
      मानभ्रंशकरः {?} स्मरेण लिखितः पूर्णेन्दुना मुद्रितः ॥
; ---------------------------------------------
; 2901 : page 2.140
    दूरतः शोभते मूर्खो लम्बशाटपटावृतः ।
    तावच्च शोभते मूर्खो यावत्किंचिन्न भाषते ॥
; ---------------------------------------------
; 2902 : page 2.141
    दूरमार्गश्रमश्रान्तं वैश्वदेवान्त आगतम् ।
    अतिथिं पूजयेद्यस्तु स याति परमां गतिम् ॥
; ---------------------------------------------
; 2903 : page 2.141
    दूरस्थानामविद्यानां मोक्षमार्गानुकारिणाम् ।
    शूराणां निर्धनानां च न देया कन्यका बुधैः ॥
; ---------------------------------------------
; 2904 : page 2.141
    दूरस्थामपि येन पश्यसि मनः कान्तां पुरःस्थायिनीं
      तं योगं मम चक्षुषो ऽप्युपदिश श्रान्तं यदि प्रेक्षणे ।
    संतापाय न संगमो ऽपि नितरामेकाकिनस्ते ध्रुवं
      नह्यात्मंभरयो भवन्ति सुखिनो भद्रं परार्थेक्षिणाम् ॥
; ---------------------------------------------
; 2905 : page 2.141
    दूरस्थो ऽपि न दूरस्थः स्वजनानां सुहृज्जनः ।
    चन्द्रः कुमुदखण्डानां दूरस्थो ऽपि प्रबोधकः ॥
; ---------------------------------------------
; 2906 : page 2.141
    दूरस्थो ऽपि न दूरस्थो यो यस्य मनसि स्थितः ।
    यो यस्य हृदये नास्ति समीपस्थो ऽपि दूरतः ॥
    [Seite2.142]
; ---------------------------------------------
; 2907 : page 2.142
    दूरस्थो ऽपि समीपस्थः समीपस्थो ऽपि दूरतः ।
    चतुरङ्गुलप्रमाणे चक्षुः कर्णं न पश्यति ॥
; ---------------------------------------------
; 2908 : page 2.142
    दूरस्थो ऽपि समीपस्थो यो वै मनसि वर्तते ।
    यो वै चित्तेन दूरस्थो ऽपि दूरतः ॥
; ---------------------------------------------
; 2909 : page 2.142
    दूरागतं पथि श्रान्तं वृथा च गृहमागतम् ।
    अनर्चयित्वा यो भुङ्क्ते स वै चाण्डाल उच्यते ॥
; ---------------------------------------------
; 2910 : page 2.142
    दूरागतेन कुशलं पृष्टा नोवाच सा मया किंचित् ।
    पर्यश्रुणी तु नयने तस्याः कथयां बभूवतुः सर्वम् ॥
; ---------------------------------------------
; 2911 : page 2.142
    दूरादर्थं घटयति नवं दूरतश्चापशब्दं
      त्यक्त्वा भूयो भवति निरतः सत्सभारञ्जनेषु ।
    मन्दं मन्दं रचयति पदं लोकचित्तानुवृत्त्या
      कामं मन्त्री कविरिव सदा खेदभारैरमुक्तः ॥
; ---------------------------------------------
; 2912,2913 : page 2.143
    दूरादवेक्षणं हासः संप्रश्नेष्वादरो भृशम् ।
    परोक्षे ऽपि गुणश्लाघा स्मरणं प्रियवस्तुषु ॥
    तत्सेवके ऽनुरक्तिश्च दानं सप्रियभाषणम् ।
    अनुरक्तेशचिह्नानि दोषे ऽपि तुणकीर्तनम् ॥
; ---------------------------------------------
; 2914 : page 2.143
    दूरादुच्छ्रितपाणिरार्द्रनयनः प्रोत्सारितार्धासनो
      गाढालिङ्गनतत्परः प्रियकथाप्रश्नेषु दत्तादरः ।
    अन्तर्गूढविषो बहिर्मधुमयश्चातीव मायापटुः
      को नामायमपूर्वनाटकविधिर्यः शिक्षितो दुर्जनैः ॥
; ---------------------------------------------
; 2915 : page 2.143
+   <s>दूरादुत्थितपाणिरार्द्रनयनः</s> s. den vorangehenden Spruch.
    दूरादुत्सुकमागते विवलितं संभाषिणि स्फारितं
      संश्लिष्यत्यरुणं गृहीतवसने किंचिन्नतभ्रूलतम् ।
    मानिन्याश्चरणानतिव्यतिकरे बाष्याम्बुपूर्णेक्षणं
      चक्षुर्जातमहो प्रपञ्चतुरं जातागसि प्रेयसि ॥
; ---------------------------------------------
; 2916 : page 2.144
    दूरादेवाभिगमनं स्पष्टार्थहृदयानुगा ।
    वाक्सत्कृत्य प्रदानं च त्रिविधो मित्रसंग्रहः ॥
; ---------------------------------------------
; 2917 : page 2.144
    दूरे ऽपि हि भवन्दृष्टेरगाधसलिले चरन् ।
    मीनस्तु सामिषं लोहमास्वादयति मृत्यवे ॥
; ---------------------------------------------
; 2918 : page 2.144
    दूरे प्रियतमः सो ऽयमागतो जलदागमः ।
    दृष्टाश्च फुल्ला निचुला न मृता चास्मि किं न्विदम् ॥
; ---------------------------------------------
; 2919 : page 2.144
    दूरे मार्गान्निवससि पुनः कण्टकैरावृतो ऽसि
      छायाशून्यः फलमपि च ते वानरैरप्यभक्ष्यम् ।
    निर्गन्धस्त्वं मधुपरहितः शाल्मले सारशून्यः
      सेवास्माकं भवति विफला तिष्ठ निःश्वस्य यामः ॥
; ---------------------------------------------
; 2920 : page 2.144
    दूर्वाङ्कुरतृणाहारा धन्यास्ते तु वने मृगाः ।
    विभवोन्मत्तचित्तानां न पश्यन्ति मुखानि यत् ॥
    [Seite2.145]
; ---------------------------------------------
; 2921 : page 2.145
    दूर्वाया भूषणं पत्त्रं वृक्षाणां भूषणं सुमम् ।
    स्ववृत्तिर्भूषणं नारीणां भूषणं पतिः ॥
; ---------------------------------------------
; 2922 : page 2.145
    दूषितो ऽपि चरेद्धर्मं यत्र तत्राश्रमे रतः ।
    समः सर्वेषु भूतेषु च लिङ्गं धर्मकारणम् ॥
; ---------------------------------------------
; 2923 : page 2.145
    दृढं श्रुतं दृढं चित्तं दृढं शीलं च पौरुषम् ।
    दृढा वा दीनारा यस्य तस्य देवो ऽपि किंकरः ॥
; ---------------------------------------------
; 2924 : page 2.145
    दृढतरगलकनिबन्धः कूपनिपातो ऽपि कलश ते धन्यः ।
    सज्जीवनदानैस्त्वं तर्षामर्षं नृणां हंसि ॥
; ---------------------------------------------
; 2925 : page 2.145
    दृढतरनिबद्धमुष्टेः कोशनेषण्णस्य सहजमलिनस्य ।
    कृपणस्य कृपाणस्य च केवलमाकारतो भेदः ॥
; ---------------------------------------------
; 2926 : page 2.146
    दृशा दग्धं मनसिजं जीवयन्ति दृशैव याः ।
    विरूपाक्षस्य जयिनीस्ताः स्तुमो वामलोचनाः ॥
; ---------------------------------------------
; 2927 : page 2.146
    दृश्यते हि युवैवेह विनश्यन्वसुमान्नरः ।
    दरिद्रश्च परिक्लिष्टः शतवर्षो जरान्वितः ॥
; ---------------------------------------------
; 2928 : page 2.146
    दृश्यन्ते भूरिनीचतरवः कुत्रापि ते चन्दनाः
      पाषाणैः परिपूरिता वसुमती जात्यो मणिः कुत्रचित् ।
    श्रूयन्ते करटारवाः प्रतिदिनं चैत्रे कुहूकूजितं
      तन्मन्ये खलसंकुलं जगदिदं द्वित्राः कलौ सज्जनाः ॥
; ---------------------------------------------
; 2929 : page 2.146
    दृश्यन्ते हि नरा लोके बलवन्तो बलाधिकैः ।
    आक्रम्यमाणा विजने सिंहैरिव महाद्विपाः ॥
; ---------------------------------------------
; 2930 : page 2.146
    दृषन्नावः समो ज्ञेयो दानहीनो गृहाश्रमः ।
    तामारूढो भवाम्भोधौ मज्जते नहि सम्शयः ॥
; ---------------------------------------------
; 2931 : page 2.147
    दृष्टः कातरएत्राया चिरतरं बद्ध्वाञ्जलिं याचितः
      पश्चादंशुकपल्लवेन विधृतो निर्व्याजमालिङ्गितः ।
    इत्याक्षिप्य यदा समस्तमघृणि गन्तुं प्रवृत्तः शठः
      पुर्वं प्राणपरिग्रहो दयितया मुक्तस्ततो वल्ल्भः ॥
; ---------------------------------------------
; 2932 : page 2.147
    दृष्टा दृष्टिमधो ददाति कुरुते नालापमाभाषिता
      शय्यायां परिवृत्य तिष्ठति बलादालिङ्गिता वेपते ।
    निर्यान्तीषु सखीषु वासभवनान्निर्गन्तुमेवेहते
      जाता वामतयैव संप्रति मम प्रीत्यै नवोढ प्रिया ॥
; ---------------------------------------------
; 2933 : page 2.147
    दृष्टिं देहि पुनर्बाले कमलायतलोचने ।
    श्रूयते हि पुरा लोके विषस्य विषमौषधम् ॥
; ---------------------------------------------
; 2934 : page 2.147
    दृष्टिपूतं न्यसेत्पादं वस्त्रपूतं वस्त्रपूतं जलं पिबेत् ।
    सत्यपूतां वदेद्वाचं मनःपूतं समाचरेत् ॥
; ---------------------------------------------
; 2935 : page 2.148
+   <s>दृष्ट्रा प्रसूनं हृष्यन्ति</s> s. Spruch <s>हृष्यन्त्यृतुमुखं दृष्त्वा</s>.
    दृष्ट्वा यासां नयनयुग्लं रङ्गवाराङ्गनानां
      देशत्यागः परमकृतिभिः कृष्णसारैरकारि ।
    तासामेव स्तनयुगजिताः कुम्भिनः सन्ति मत्ताः
      प्रायो मूर्खः परिवविधौ नाभिमानं तनोति ॥
; ---------------------------------------------
; 2936 : page 2.148
    दृष्ट्वा स्फीतो ऽभवदलिरसौ लेख्यपद्मं विशालं
      चित्रं चित्रं किमिति किमिति व्याहरन्निष्पपात ।
    नास्मिन्गन्धो न च मधुकणा नास्ति तत्सौकुमार्यं
      घूर्णन्मूर्ध्ना बत नतशिरा व्रीडया निर्जगाम ॥
; ---------------------------------------------
; 2937 : page 2.148
    दृष्ट्वैकासनसंस्थिते प्रियतमे यश्चादुपेत्यादरा-
      देकस्या नयने पिधाय विहितक्रीडानुबन्धच्छलः ।
    ईषद्वक्रितकंधरः सपुलकः प्रेमोल्लसन्मानसा-
      मन्तर्हासलसत्कपोलकां धूर्तो ऽपरां चुम्बति ॥
; ---------------------------------------------
; 2938 : page 2.149
    देयमार्तस्य शयनं परिश्रान्तस्य चासनम् ।
    तृषितस्य च पानीयं क्षुधितस्य च भोजनम् ॥
; ---------------------------------------------
; 2939 : page 2.149
    देयं भोज घनं घनं सुकृतिभिर्नो संचितं संपदे
      श्रिकर्णस्य बलेश्च विक्रमपतेरद्यापि कीर्तिः स्थिता ।
    अस्माकं मधु दानभोगरहितं नष्टं चिरात्संचितं
      निर्वेदादिति पाणिपादयुगले धर्षन्त्यहो मक्षिकाः ॥
; ---------------------------------------------
; 2940 : page 2.149
    देवतानां यथा विष्णुः पूजनीयो मुनीश्वरैः ।
    तथा मन्दाकिनी पूज्या नदीनां भुवनत्रये ॥
; ---------------------------------------------
; 2941 : page 2.149
+   <s>देवतानां च संकल्पम्</s> s. Spruch 2237.
+   <s>देवतासु गुरौ गोषु</s> s. Spruch <s>दैवतेषु प्रयत्नेन</s>.
    देवद्रव्येण या वृद्धिर्गुरुद्रव्येण यत्सुखम् ।
    तद्धनं कुलनाशाय तत्सुखं नरकं नयेत् ॥
; ---------------------------------------------
; 2942 : page 2.150
    देव न प्रत्ययः स्त्रीषु चपलास्वखिलास्वपि ।
    चिरण्टीष्वपि न ग्राह्यो वेश्यस्त्रीष्विव सर्वदा ॥
; ---------------------------------------------
; 2943 : page 2.150
    देवपूजा गुरूपास्तिः स्वाध्यायः संयमस्तपः ।
    दानं चेति गृहस्थानां षट्कर्माणि दिने दिने ॥
; ---------------------------------------------
; 2944 : page 2.150
    देवपूजा दया दानं तीर्थयात्रा जपस्तपः ।
    श्रुतं परोपकारित्वं नरजन्मफलाष्टकम् ॥
; ---------------------------------------------
; 2945 : page 2.150
    देवब्रह्मस्वपुष्टानि सैन्यानि पृथिवीपतेः ।
    युद्धकाले विशीर्यन्ते सैकताः सेतवो यथा ॥
; ---------------------------------------------
; 2946 : page 2.150
    देवभूतेन भर्त्रा या याचिता न प्रसीदति ।
    कृताञ्जलिभृशार्तेन हता सेह परत्र च ॥
; ---------------------------------------------
; 2947 : page 2.150
    देवस्याम्बुमुचश्च नास्ति नियमः को ऽप्यानुकूल्यं प्रति
      वुअञ्जन्यः प्रियमुत्कटं घटयते जन्तोः क्षणादप्रियम् ।
    क्षिप्रं दीर्घानिदाघवासरविपत्संतापनिर्वापणं
      प्रादुष्कृत्य वनस्पतेः प्रकुरुते विद्युद्विसर्गं च यः ॥
; ---------------------------------------------
; 2948 : page 2.151
    देवाः पूजां न जानन्ति न स्वधां पितरस्तदा ।
    न पूज्यन्ते ह्यतिथयो यदा पापो न वार्यते ॥
; ---------------------------------------------
; 2949 : page 2.151
    देवानां करदा विप्रा विप्राणां करदा नृपाः ।
    नृपाणां करदा लोका लोकानां करदा मही ॥
; ---------------------------------------------
; 2950 : page 2.151
+   <s>देवानिष्ट्वा तपः कृत्वाः</s> s. den folgenden Spruch.
    देवानिष्ट्वा तपस्तप्त्वा कृपणैः पुत्रगृध्यिभिः ।
    दशमासधृता गर्भे जायन्ते कुलपांसनाः ॥
; ---------------------------------------------
; 2951 : page 2.151
    देवानृषीन्मनुष्यांश्च पितॄन्गृह्याश्च देवताः ।
    पूजयित्वा ततः पश्चाद्गृहस्थः शेषभुग्भवेत् ॥
; ---------------------------------------------
; 2952 : page 2.151
+   <s>देवन्पितॄन्मनुष्यांश्च</s> s. den voragehenden Spruch.
    देवान्पूजयतो दयां विदधतः सत्यं वचो जल्पतः
      सद्भिः संगममिच्छतो वितरतो दानं मदं मुञ्चतः ।
    यस्येत्थं पुरुषस्य यान्ति दिवसास्तस्यैव मन्यामहे
      गोत्रं जन्म च जीवितं च सफलं श्लाध्या कथा च प्रिया ॥
    [Seite2.152]
; ---------------------------------------------
; 2953 : page 2.152
    देवाः सोमार्कसंस्थानि यथा सत्त्रादिभिर्मखैः ।
    अमृतान्युपजीवन्ति तथा गङ्गाजलं नराः ॥
; ---------------------------------------------
; 2954 : page 2.152
    देवीं वाच्मुपासते हि बहवः सारं तु सारस्वतं
      जानीते नितरामसौ गुरुकुलक्लिष्टो मुरारिः कविः ।
    अब्धिर्लङ्घित एव वानरभटैः किं त्वस्य गम्भीरता-
      मापातालनिमग्नपीवरतनुर्जानाति मन्थाचलः ॥
; ---------------------------------------------
; 2955 : page 2.152
    देवी श्रीर्जनकात्मजा दशमुखस्यासीद्गृहे रक्षसो
      नीता चैव रसातलं भगवती वेदत्रयी दानवैः ।
    गन्धर्वस्य मदालसां च तनयां पातालकेतुश्छला-
      द्दैत्येन्द्रो ऽपजहार हन्त विषमा वामा विधेर्वृत्तयः ॥
; ---------------------------------------------
; 2956 : page 2.152
    देवे तीर्थे द्विजे मन्त्रे दैवज्ञे भेषजे गुरौ ।
    यादृशी भावना यस्य सिद्धिर्भवति तादृशी ॥
; ---------------------------------------------
; 2957 : page 2.153
    देवो राजा गुरुर्भार्या वैद्यनक्षत्रपाठकाः ।
    रिक्तहस्ता न गच्छन्ति गते कार्यं सिध्यति ॥
; ---------------------------------------------
; 2958 : page 2.153
    देशकालविघानेन द्रव्यं श्रद्धासमन्वितम् ।
    पात्रे प्रदीयते यत्तु तद्धर्मस्य प्रसाधनम् ॥
; ---------------------------------------------
; 2959 : page 2.153
    देशकालविहीनानि कर्माणि विपरीतवत् ।
    क्रियमाणानि दुष्यन्ति हवींष्यप्रयतेष्विव ॥
; ---------------------------------------------
; 2960 : page 2.153
+   <s>देशकालौ समासाद्य</s> s. Spruch 1812.
    देशाटनं पण्डितमित्रता च वराङ्गना राजसभाप्रवेशः ।
    अनेकशास्त्रस्य विलोकनानि चातुर्यमूलानि वदन्ति पञ्च ॥
; ---------------------------------------------
; 2961,2962,2963 : page 2.153
    देशानामुपरि क्ष्मापा आतुराणां चिकित्सकाः ।
    वणिजो ग्राहकाणां च मूर्खाणामपि पण्डिताः ।
    प्रमादिनां तथा चौरा भिक्षुका गृहमेधिनाम् ।
    गणिकाः कामुकानां च सर्वलोकस्य शिल्पिनः ॥
    सामाद्यैः सज्जितैः पाशैः प्रतीक्षन्ते दिवानिशम् ।
    भुञ्जते च यथाशक्ति जलजाञ्जलजा इव ॥
; ---------------------------------------------
; 2964 : page 2.154
    देशन्तरेषु बहुविधभाषावेषादि येन न ज्ञातम् ।
    भ्रमता धरणीपृष्ठे तस्य फलं जन्मनो व्यर्थम् ॥
; ---------------------------------------------
; 2965 : page 2.154
    देशैरन्तरिता शतैश्च सरितामुर्वीभृतां काननै-
      र्यत्नेनापि न याति लोचनपथं कान्तेति जानन्नपि ।
    उद्ग्रीवश्चरणार्धरुद्धवसुधः कुत्वाश्रुपूर्णे दृशौ
      तामाशां पथिकस्तथापि किमपि ध्यात्वा चिरं तिष्ठति ॥
; ---------------------------------------------
; 2966 : page 2.154
    देहाभिमाने गलिते विज्ञाते परमात्मनि ।
    यत्र यत्र मनो याति तत्र समाधयः ॥
; ---------------------------------------------
; 2967 : page 2.154
    देहि देहीति जल्पन्ति त्यागिनो ऽप्यर्थिनो ऽपि च ।
    आलोकयन्ति यावत्स्यादस्ति नास्तीति न क्वचित् ॥
; ---------------------------------------------
; 2968 : page 2.155
    देहीति वक्तुकामस्य यद्दुःखमुपजायते ।
    दाता चेत्तद्विजानीयाद्दद्यात्स्वपिशितान्यपि ॥
; ---------------------------------------------
; 2969 : page 2.155
    देहो वा जीवतो ऽभ्येति जीवो वाभ्येति देहतः ।
    पथि संगतमेवेदं दारैरन्यैश्च बन्धुभिः ॥
; ---------------------------------------------
; 2970 : page 2.155
    दैन्यस्य पात्रतामेति पराभूतेः परं पदम् ।
    विपदामाश्रयः शश्वद्दौर्गत्यकलुषीकृतः ॥
; ---------------------------------------------
; 2971 : page 2.155
    दैवं हि प्रज्ञां मुष्णाति चक्षुस्तेज इवापतत् ।
    धातुश्च वशमन्वेति पशैरिव नरः सितः ॥
; ---------------------------------------------
; 2972 : page 2.155
    दैवं हि मानुषोपेतं भृशं सिध्यति पार्थिव ।
    परस्परविरोधाद्धि सिद्धिरस्ति न चैतयोः ॥
; ---------------------------------------------
; 2973 : page 2.155
    दैवतेषु प्रयत्नेन राजसु ब्राह्मणेषु च ।
    नियन्तव्यः क्रोधो वृद्धबालातुरेषु च ॥
; ---------------------------------------------
; 2974 : page 2.156
+   <s>दैवमत्र परं मन्ये</s> s. den folgenden Spruch.
    दैवमेव परं मन्ये पौरुषं तु निरर्थकम् ।
    दैवेनाक्रम्यते सर्वंदैवं हि परमा गतिः ॥
; ---------------------------------------------
; 2975 : page 2.156
    दैवं पुरुषकारश्च स्थितावन्यो ऽन्यसंश्रयात् ।
    उदाराणां तु सत्कर्म दैवं क्लीबा उपासते ॥
; ---------------------------------------------
; 2976 : page 2.156
    दैवं पुरुषकारेण यः समर्थः प्रबाधितुम् ।
    न दैवेन विपन्नार्थः पुरुषः सो ऽवसीदति ॥
; ---------------------------------------------
; 2977 : page 2.156
    दैवं पुरुषकारेण शान्त्या च प्रशमं नयेत् ।
    उत्थातित्वेन नीत्या च मानुषं कार्यतत्त्ववित् ॥
; ---------------------------------------------
; 2978 : page 2.156
    दैववशादुपपन्ने सति विभवे यस्य नास्ति भोगेच्छा ।
    न च परलोकसमीहा स भवति धनपालको मूर्खः ॥
; ---------------------------------------------
; 2979 : page 2.157
+   <s>दैवस्याम्बुमुचश्च</s> s. Spruch 2947.
    दैवेन किल यस्यार्थः सुनीतो ऽपि विपद्यते ।
    दैवस्य चागमे यत्नस्तेन कार्यो विजानता ॥
; ---------------------------------------------
; 2980 : page 2.157
    दैवेन प्रभुणा स्वयं जगति यद्यस्य प्रमाणीकृतं
      तत्तस्योपनयेन्मनागपि महान्नैवाश्रयः कारणम् ।
    सर्वाशापरिपूरके जलधरे वर्षत्यपि प्रत्यहं
      सूक्ष्मा एव पतन्ति चातकमुखे द्वित्राः पयोबिन्दवः ॥
; ---------------------------------------------
; 2981 : page 2.157
    दैवे पुरुषकारे च कर्मसिद्धिर्व्यवस्थिता ।
    तत्र दैवमभिव्यक्तं पौरुषं पौर्वदैहिकम् ॥
; ---------------------------------------------
; 2982 : page 2.157
    दैवे समर्प्य चिरसंचितदुःखभारं
      स्वस्थाः सुखं वसत किं परयाचनाभिः ।
    मेरुः प्रदक्षिणयतो ऽपि दिवाकरस्य
      ते तस्य सप्त तुरगा न कदाचिदष्टौ ॥
; ---------------------------------------------
; 2983 : page 2.158
+   <s>दैवोपहतकश्चैव</s> s. unter Spruch <s>बालो वृद्धो दीर्घरोगः</s> fgg.
    दोग्ध्री धान्यं च मही राज्ञा सुरक्षिता ।
    नित्यं स्वेभ्यः परेभ्यश्च तृप्ता माता यथा पयः ॥
; ---------------------------------------------
; 2984 : page 2.158
    दोषभीतेरनारम्भः कापुरुषस्य लक्षणम् ।
    कैरजीर्णभयाद्ध्रातर्भोजनं परिहीयते ॥
; ---------------------------------------------
; 2985 : page 2.158
    दोषमार्तो जनः कृत्स्नं पार्थिवाय निवेदयेत् ।
    यदा स्याद्दोषवान्भूपस्तदा कस्तं निषेधयेत् ॥
; ---------------------------------------------
; 2986 : page 2.158
    दोषमेव समाधत्ते न गुणं गुणिनो जनः ।
    जलौका स्तनसंपृक्तं रक्तं पिबति नामृतम् ॥
; ---------------------------------------------
; 2987 : page 2.158
    दोषा गुणा दोषा दोषा गुणा गुणाः ।
    रक्ते विरक्ते मध्यस्थे स्वामिनि त्रिविधा गुणाः ॥
; ---------------------------------------------
; 2988 : page 2.158
    दोषो ऽप्यस्ति गुणो ऽप्यस्ति निर्देषो नैव जायते ।
    सुकोमलस्य पद्मस्य नाले भवति कण्टकः ॥
    [Seite2.159]
; ---------------------------------------------
; 2989 : page 2.159
    दौर्गत्यं देहिनां दुःखमपमानकरं परम् ।
    येन स्वैरपि मन्यन्ते जीवन्तो ऽपि मृता इव ॥
; ---------------------------------------------
; 2990 : page 2.159
    दौर्जन्यमात्मनि परं प्रथितं विधात्रा
      भूर्जद्रुमस्य विफलत्वसमर्पणेन ।
    किं चर्मभिर्निशितशस्त्रशतावकृत्तै-
      राशां न पूरयति सो ऽर्थिपरंपराणाम् ॥
; ---------------------------------------------
; 2991 : page 2.159
    दौर्मन्त्यान्नृपतिर्त्विन्श्यति यतिः सङ्गात्सुतो लालना-
      द्विप्रो ऽनध्ययनात्कुलं कुतनयाच्छीलं खलोपासनात् ।
    ह्रीर्मद्यादनवेक्षणादपि कृषिः स्नेहः प्रवासाश्रया-
      न्मैत्री चाप्रणयात्समृद्धिरनयात्त्यागात्प्रमादाद्धनम् ॥
; ---------------------------------------------
; 2992 : page 2.160
    द्यूतं यो यमदूताभं हालां हालाहलोपमाम् ।
    पश्येद्दारान्वृथाकारान्स भवेद्राजवल्लभः ॥
; ---------------------------------------------
; 2993 : page 2.160
    द्यूतं च मांसं च सुरा च वेश्या पापर्द्धिचौर्यं परदारसेवा ।
    एतानि सप्त व्यसनानि लोके घोरातिघोरं नरकं नयन्ति ॥
; ---------------------------------------------
; 2994 : page 2.160
    द्यूतं मांसं सुरावेश्याखेटचौर्यपराङ्गनाः ।
    महापापानि सप्तैव व्यसनानि त्यजेद्बुधः ॥
; ---------------------------------------------
; 2995 : page 2.160
    द्यूतेन धनमिच्छन्ति मानैच्छन्ति सेवया ।
    परस्त्रीसुखमिच्छन्ति ते पार्थ पुरुषाधमाः ॥
; ---------------------------------------------
; 2996 : page 2.160
    द्रवत्वात्सर्वलोहानां निमित्तान्मृगपक्षिणाम् ।
    भयाल्लोभाच्च मूर्खाणां दर्शनात्संगतिः सताम् ॥
    [Seite2.161]
; ---------------------------------------------
; 2997 : page 2.161
+   <s>द्रव्यत्वात्सर्वलोहानाम्</s> s. den vorangehenden Spruch.
    द्रव्यप्रकृतिहीनो ऽपि सेव्यः सेव्यगुणान्वितः ।
    भवत्याजीवनं तस्माच्छ्लाध्यं कालान्तरादपि ॥
; ---------------------------------------------
; 2998 : page 2.161
+   <s>द्रव्यात्मकार्यसिद्धिं तु</s> s. Spruch <s>भव्यामेकार्थसंद्धिम्</s>.
    द्रव्येषु समतीतेषु ये गुणास्तान्न न चिन्तयेत् ।
    न तानाद्रयमाणस्य स्नेहबन्धः प्रमुच्यते ॥
; ---------------------------------------------
; 2999 : page 2.161
    द्रष्टव्येषु किमुत्तमं मृगदृशां प्रेमप्रसन्नं मुखं
      घ्रातवुएष्वपि किं तदास्यपवनः श्रव्येषु किं तद्वचः ।
    किं स्वाद्येषु तदोष्ठपल्लवरसः स्पृश्येषु किं तत्तनु-
      र्ध्येयं किं नवयौवनं सहृदयैः सर्वत्र तद्विभ्रमः ॥
; ---------------------------------------------
; 3000 : page 2.162
    द्राक्षारससमा बाला तरुणी शर्करोपमा ।
    आम्ररससमा प्रौढा वृद्धा स्त्री नालिकेरवत् ॥
; ---------------------------------------------
; 3001 : page 2.162
    द्रुमोद्भवं हन्ति विषं नहि द्रुमं न वा भुजंगप्रभवं भुजंगमम् ।
    अदः समुत्पत्तिपदं दहत्यहो दाहोल्बणं क्रोधहलाहलं महत् ॥
; ---------------------------------------------
; 3002 : page 2.162
    द्रुह्यन्ति ये महात्मभ्यो द्रुह्यन्त्यात्मन एव ते ।
    सुर्येन्दुद्रोहकृद्राहोः शीर्षच्छेदो ऽभवन्न किम् ॥
; ---------------------------------------------
; 3003 : page 2.162
    द्रोग्धव्यं न च मित्रेषु न विश्वस्तेषु कर्हिचित् ।
    येषां चान्नानि भुञ्जीत यत्र च स्यात्प्रतिश्रयः ॥
; ---------------------------------------------
; 3004 : page 2.162
    द्वंद्वालापसभेषजभोजननारीसनाथसमयेषु ।
    अनिवारितो ऽपि विशेन्नापितसमये च नागरिकः ॥
; ---------------------------------------------
; 3005 : page 2.162
    द्वयोरेव समं वित्तं द्व्सयोरेव समं बलम् ।
    तयोर्विवादो मन्तव्यो नोत्तमाधमयोः क्वचित् ॥
; ---------------------------------------------
; 3006 : page 2.163
    द्वात्रिंशद्दशद्वेषिमध्ये भ्रमसि नित्यशः ।
    तदिदं शिक्षितं केन हिह्वे संचारकौशलम् ॥
; ---------------------------------------------
; 3007 : page 2.163
+   <s>द्वावम्भसि निवेष्टव्यौ</s> s. den folgenden Spruch.
    द्वावम्भसि विनिक्षेप्यौ गाढं बद्ध्वा गले शिलाम् ।
    धनिनं चाप्रदातारं दरिद्रं चातपस्विनम् ॥
; ---------------------------------------------
; 3008 : page 2.163
    द्वाविमौ कण्टकौ तीक्ष्णौ शरीरपरिशोषिणौ ।
    यश्चाधनः कामयते यश्च कुप्यत्यनीश्वरः ॥
; ---------------------------------------------
; 3009 : page 2.163
    द्वाविमौ ग्रसते भूमिः सर्पो बिलशयानिव ।
    राजानं चाविरोद्धारं भ्रह्माणं चाप्रवासिनम् ॥
; ---------------------------------------------
; 3010 : page 2.163
    द्वाविमौ न विराजेते विपरीतेन कर्मणा ।
    गृहस्थश्च निरारम्भः कार्यवांश्चैव भिक्षुकः ॥
; ---------------------------------------------
; 3011 : page 2.164
    द्वाविमौ पुरुषव्याघ्र परप्रत्यकारिणौ ।
    स्त्रियः कामितकामिन्यो लोकः पूजितपूजकः ॥
; ---------------------------------------------
; 3012 : page 2.164
    द्वविमौ पुरुषव्याघ्र सूर्यमण्डलभेदिनौ ।
    परिव्राड्योगयुक्तश्च रणे चाभिमुखो हतः ॥
; ---------------------------------------------
; 3013 : page 2.164
    द्वाविमौ पुर्षौ राजन्स्वर्गस्योपरि तिष्ठतः ।
    प्रभुश्च क्षमया युक्तो दरिद्रश्च प्रदानवान् ॥
; ---------------------------------------------
; 3014 : page 2.164
+   <s>द्वाविमौ पुरुषौ लोके</s> s. Spruch 3012.
    द्वावुपायाविह प्रोक्तौ विमुक्तौ शत्रुदर्शने ।
    हस्तयोश्चालनादेको द्वितीयः पादवेगजः ॥
; ---------------------------------------------
; 3015 : page 2.164
+   <s>द्वावेतौ ग्रसते भूमिः</s> s. Spruch 3009.
    द्वावेव कथितौ सद्भिः पन्थानौ वदतां वर ।
    अहिंसा चैव सत्यं च यत्र धर्मः प्रतिष्ठितः ॥
; ---------------------------------------------
; 3016 : page 2.165
+   <s>द्वावेव न विराजेते</s> s. Spruch 3010.
    द्विगुणं त्रिगुणं भाण्डक्रयविधानतः ।
    प्राप्नुवन्त्युद्यमाल्लोका दूरदेशान्तरं गताः ॥
; ---------------------------------------------
; 3017 : page 2.165
    द्विचरणपशुषु भ्रातर्मा दर्शय ते गुणानेतान् ।
    पशवो ऽन्ये गुणसाध्याः खादन्त्येते गुणानेव ॥
; ---------------------------------------------
; 3018 : page 2.165
    द्विजा अपि न गच्छति तां गतिं नैव योगिनः ।
    साम्यर्थे संत्यजन्प्राणान्यां गतिं याति सेवकः ॥
; ---------------------------------------------
; 3019 : page 2.165
    द्विजातिपूजाभिरतो दाता ज्ञातिषु चार्जवी ।
    क्षत्रियः शीलभाग्राजंश्चिरं पालयते महीम् ॥
; ---------------------------------------------
; 3020 : page 2.165
    द्विजाश्च नावमन्तव्यास्त्रैलोक्येश्वरपूजिताः ।
    देववत्पूजनीयास्ते दानमानार्चनादिभिः ॥
; ---------------------------------------------
; 3021 : page 2.165
    द्विजिह्वाः क्रूरजर्माणो नित्यं छिद्रानुसारिणः ।
    दूरतो ऽपि हि पश्यन्ति राजानो भुजगा इव ॥
    [Seite2.166]
; ---------------------------------------------
; 3022 : page 2.166
    द्विधाकारं भवेद्यानं भये प्राणार्थरक्षणम् ।
    एकमन्यज्जीगीषोश्च यात्रालक्षणमुच्यते ॥
; ---------------------------------------------
; 3023 : page 2.166
    द्विरद इव मदेन विप्रयुक्तो विषरहितो भुजगो व्यसिश्च कोशः ।
    परिभवमुपयाति नापराधे यदि मनुजाधिपतिः करोति दण्डम् ॥
; ---------------------------------------------
; 3024 : page 2.166
+   <s>द्विशरं नैव संधत्ते</s> und <s>द्विः शरं नाभिसंधत्ते</s> s. den folhenden Spruch.
    द्विः शरं नैव संधत्ते द्विः स्थापयति नाश्रितान् ।
    द्विर्ददाति न चार्थिभ्यो रामो द्विर्नैव भाषते ॥
; ---------------------------------------------
; 3025 : page 2.166
    द्विषामपि च दिषान्ये न च् वदन्ति कदा च न ।
    कीर्तयन्ति गुणांश्चैव ते नराः स्वर्गगामिनः ॥
; ---------------------------------------------
; 3026 : page 2.166
    द्वीपादन्यस्मादपि मध्यादपि जलनिधेर्दिशो ऽप्यन्तात् ।
    आनीय झटिति घटयति विधिरभिमतमभिमुखीभूतः ॥
; ---------------------------------------------
; 3027 : page 2.167
    द्वे कर्मणी नरः कुर्वम्मस्मिल्लोके विरोचते ।
    अब्रुवन्परुषं किंचिदसतो ऽनर्चयंस्तथा ॥
; ---------------------------------------------
; 3028 : page 2.167
    द्वे चक्रे भ्राम्यतो लोके कामिनी कनकं तथा ।
    उभयोश्चेत्परित्यागो द्वितीयः परमेश्वरः ॥
; ---------------------------------------------
; 3029 : page 2.167
    द्वेषादिवैकृतवतः प्रतिभासते ऽन्यो
      मिथ्यैव चित्रमधिको विशदात्मनो ऽपि ।
    चन्द्रादि पश्यति पुरो द्विगुणं प्रकृत्या
      तेजोमयं तिमिरदोषहतं हि चक्षुः ॥
; ---------------------------------------------
; 3030 : page 2.167
    द्वेषिद्वेषापरो नित्यमिष्टानामिष्टकर्मकृत् ।
    यो नरो नरनाथस्य स भवेदाजवल्लभः ॥
; ---------------------------------------------
; 3031 : page 2.167
    द्वेषो नमैष दुर्धर्षो जेतो येन विवेकिना ।
    क्षणार्धेनैव रागस्य तेन नामापि नाशितम् ॥
; ---------------------------------------------
; 3032 : page 2.168
    द्वेष्टि प्रायो गुणिभ्यो ऽपि न च स्निह्यति कस्यचित् ।
    वैरायते महद्भिश्च शीयते वृद्धिमानपि ॥
; ---------------------------------------------
; 3033 : page 2.168
    द्वेष्ये न साधुर्भवति न मेधावी न पण्डितः ।
    वैरायते महद्भिश्च शीयते वृद्धिमानपि ॥
; ---------------------------------------------
; 3034 : page 2.168
+   <s>द्वेषो न साधुर्भवति</s> s. den vorangehenden Spruch.
    द्वेष्यो ऽपि संमतः शिष्ट आर्तस्येव यथौषघम् ।
    त्याज्यो दुष्टः प्रियो ऽप्यासीदङ्गुलीवोरगक्षता ॥
; ---------------------------------------------
; 3035 : page 2.168
    द्वेष्यो भवति भूतानामुग्रो राजा युधिष्ठिर ।
    मृदुमप्यवमन्यन्ते तस्मादुभयाचरेत् ॥
; ---------------------------------------------
; 3036 : page 2.168
    द्वौ लोकौ नाशयन्त्येवं मूर्खा मूर्खोपदेशतः ।
    तस्मान्मूर्खान्न सेवेत प्राज्ञः सेवेत पण्डितान् ॥
; ---------------------------------------------
; 3037 : page 2.168
    द्ठ्यक्षरं किं भवेन्मृत्युस्त्र्यक्षरं ब्रह्म शाश्वतम् ।
    जन्यं तु ष्ठ्यक्षरं मृत्युः सौजन्यं ब्रह्म शाश्वतम् ॥
    [Seite2.169]
; ---------------------------------------------
; 3038 : page 2.169
    धनं यदि गतं चरणयुग्मरेणूपमं
      धरा यदि गता कथय मे किमेतावता ।
    इदं पुनररुंतुदं धनिगणैरिदानीन्तनै-
      र्दरिद्रगणनाविधौ यदहमङ्कपाते घृतः ॥
; ---------------------------------------------
; 3039 : page 2.169
    धनं वा पुरुषो राजन्पुरुषं वा पुनर्धनम् ।
    अवश्यं प्रजहात्येव तद्विद्वान्को नु संज्वरेत् ॥
; ---------------------------------------------
; 3040 : page 2.169
    धनक्षयः शिष्टगर्हा सदाचारविवर्जन्म् ।
    ज्ञातिभिः पीडनं चैव द्यूरासक्तधियां नृणाम् ॥
; ---------------------------------------------
; 3041 : page 2.169
    धनं च बहु लभ्यं ते सुखं क्षेमं च वर्त्मनि ।
    न च मे प्राणसंदेहस्तथापि प्रिय मा स्म गाः ॥
; ---------------------------------------------
; 3042 : page 2.169
    धनधान्यप्रयोगेषु तथा विद्यागमेषु च ।
    आहारे व्यवहारे च त्यक्तलज्जः सदा भवेत् ॥
; ---------------------------------------------
; 3043 : page 2.170
    धननाशे ऽघिकं दुःखं मन्ये सर्वमहत्तरम् ।
    ज्ञातयो ह्यवमन्यन्ते मित्राणि च धनाच्च्युतम् ॥
; ---------------------------------------------
; 3044 : page 2.170
    धनं तावदसुलभं लब्धं कृच्छ्रेण पाल्यते ।
    लब्धनाशो यथा मृत्युस्तस्मादेतन्न चिन्तयेत् ॥
; ---------------------------------------------
; 3045 : page 2.170
    धनं तावल्लब्धं कथमपि तथाप्यस्य नियतं
      विनाशे नाशे वा तव सति वियोगो ऽस्थ्युभयता ।
    अनुत्पादः श्रेयान्किमु कथय पथ्यो ऽथ विलयो
      विनाषो लब्धस्य व्यथयतितरां न त्वनुदय ॥
; ---------------------------------------------
; 3046 : page 2.170
    धनप्रदो ऽर्थिनां धर्मः कामिनां सर्वकामदः ।
    धर्म एवापवर्गस्य पारंपर्येण साधकः ॥
; ---------------------------------------------
; 3047 : page 2.170
    धनमर्जय काकुत्स्थ धनमूलमिदं जगत् ।
    विशेषं नाधिगच्छामि निर्धनस्य मृतस्य च ॥
; ---------------------------------------------
; 3048 : page 2.171
    धनमस्तीति वाणिज्यं किंचिदस्तीति कर्षणम् ।
    सेवा न किंचिदस्तीति नाहमस्मीति साहसम् ॥
; ---------------------------------------------
; 3049 : page 2.171
    धनमस्येति पुरुषं पुरो निघ्नन्ति दस्यवः ।
    क्लिश्यन्ति विविधैर्दण्डैर्नित्यमुद्वेजयन्ति च ॥
; ---------------------------------------------
; 3050,3051 : page 2.171
    धनामाहुः परं धर्मं सर्वं प्रतिष्ठितम् ।
    जीवन्ति धनिनो लोके मृता ये त्वधना नराः ॥
    ये धनादपकर्षन्ति नरं स्वबलमास्थिताः ।
    ते धर्ममर्धं कामं च प्रमथ्नन्ति नरं च तम् ॥
; ---------------------------------------------
; 3052 : page 2.171
    धनलुब्धो ह्यसंतुष्टो ऽनियतात्माजितेन्द्रियः ।
    सर्वा एवापदस्तस्य यस्य तुष्टं न मानसम् ॥
; ---------------------------------------------
; 3053 : page 2.171
    धनवानिति हि मदस्ते किं गतविभवो विषादमुपयासि ।
    करनिहितकन्दुकसमाः पातोत्पाता मनुष्याणाम् ॥
; ---------------------------------------------
; 3054,3055 : page 2.172
    धनवान्क्रोघलोभाभ्यामाविष्टो नष्टचेतनः ।
    तिर्यगीक्षः शुष्कमुखः पापको भ्रुकुटीमुखः ॥
    निर्दशन्नधरोष्ठं च क्रुद्धो दारुणभाषिता ।
    कस्तमिच्छेत्परिद्रष्टुं दातुमिच्छति चेन्महीन् ॥
; ---------------------------------------------
; 3056 : page 2.172
    घनवान्बलवाल्लोकेः सर्वः सर्वत्र सर्वदा ।
    प्रभुत्वं धनमूलं हि राज्ञामप्युपजायते ॥
; ---------------------------------------------
; 3057 : page 2.172
    धनहीनो न हीनश्च धनिकः स सुनिश्चयात् ।
    विद्यारत्नेन यो हीनः सर्वस्तुषु ॥
; ---------------------------------------------
; 3058 : page 2.172
    धनहेतोर्य ईहेत तस्यानीहा गरीयसी ।
    भूयान्दोषो हि वित्तस्य यश्च घर्मस्तदाश्रयः ॥
; ---------------------------------------------
; 3059 : page 2.172
    धनागमे ऽघिकं पुंसां लोभमभ्येति मानसम् ।
    निदाघकाले प्रालेयं प्रायः शैत्यं वहत्यलम् ॥
; ---------------------------------------------
; 3060 : page 2.173
    धनाद्यता राजकुले च मानः प्रियानुकूला तनयो विनीतः ।
    घर्मे मतिः सज्जनसंगतिश्च स्वर्गाः षडेते जगतीतले ऽस्मिन् ॥
; ---------------------------------------------
; 3061 : page 2.173
    धनात्कुलं प्रभवति धनाद्धर्मः प्रवर्धते ।
    नाधनस्यास्त्ययं लोको न परः पुरुषोत्तम ॥
; ---------------------------------------------
; 3062 : page 2.173
+   <s>धनादिकेषु विद्यन्ते</s> s. den folgenden Spruch.
    धनाधिकेषु खिद्यन्ते ये ऽत्र मूर्खाः सुखाशया ।
    तप्ता ग्रीष्मेण सेवन्ते शैत्यार्थं ते हुताशनम् ॥
; ---------------------------------------------
; 3063 : page 2.173
    धनानि जीवितं चैव परार्थे प्राज्ञ उत्सृजेत् ।
    सन्निमित्तं वरं त्यागो विनाशे नियते सति ॥
; ---------------------------------------------
; 3064 : page 2.173
    धनाशया खिलीकाराः कस्य नाम न जायते ।
    दूरादामिषलेभेन बध्यते खेचरः खगः ॥
; ---------------------------------------------
; 3065 : page 2.174
    धनाशा जीविताशा च गुर्वी प्राणभृतां सदा ।
    वृद्धस्य तरुणी भार्या प्रानेभ्यो ऽपि गरीयसी ॥
; ---------------------------------------------
; 3066 : page 2.174
+   <s>धनिकः (धनिनः) श्रोत्रियो राजा</s> s. Spruch <s>पञ्च यत्र विद्यन्ते</s>.
    धनिनो ऽपि निरुन्मादा युवनो ऽपि न चञ्चलाः ।
    प्रभवो ऽप्यप्रमत्तास्ते महामहिमशालिनः ॥
; ---------------------------------------------
; 3067 : page 2.174
    धनेन किं यन्न ददाति नाश्नुते बलेन किं येन रिपुं न बाधते ।
    श्रुतेन किंयेन धर्ममाचरेत्किमात्मना यो न जितेन्द्रियो वशी ॥
; ---------------------------------------------
; 3068 : page 2.174
    धनेन बलवांल्लोको धनाद्भवति पण्डितः ।
    पश्येमं मूषकं व्यर्थं स्वजातिसमतां गतम् ॥
; ---------------------------------------------
; 3069 : page 2.174
    धनेन वाससा प्रेम्णा श्रद्धयामृतभाषणैः ।
    सततं तोषयेद्दारान्नाप्रियं क्वचिदाचरेत् ॥
; ---------------------------------------------
; 3070 : page 2.175
    धनेनाधर्मलब्धेन यच्छिद्रमपिधीयते ।
    असंवृतं तद्भवति ततो ऽन्यदवदीर्यते ॥
; ---------------------------------------------
; 3071 : page 2.175
    धनेषु जीवितव्येषु स्त्रीषु भोजनवृत्तिषु ।
    अतृप्ता मानवाः सर्वे याता यास्यन्ति यान्ति च ॥
; ---------------------------------------------
; 3072 : page 2.175
+   <s>धनैर्दुष्कुलीनाः कुलीना भवन्ति</s> s. Spruch 3073.
    धनैर्न च कुलाचारैः सेव्यरामेति पूरुषः ।
    धनहीनः स्वपत्न्यापि त्यज्यते किं पुनः परैः ॥
; ---------------------------------------------
; 3073 : page 2.175
    धनैर्निष्कुलीनाः कुलीना भवन्ति धनैरापदं मानवा निस्तरन्ति ।
    धनेभ्यः परो बान्धवो नास्ति लोके धनान्यर्जयध्वं धनान्यर्जयध्वम् ॥
; ---------------------------------------------
; 3074 : page 2.175
    धनैर्वियुक्तस्य नरस्य लोके किं जीवितेनादित एव यावत् ।
    यस्य प्रतीकारनिरर्थकत्वात्कोपप्रसादा विफलीभवन्ति ॥
; ---------------------------------------------
; 3075 : page 2.176
    धन्याः खलु महात्मानो ये बुद्ध्या कोपमुत्थितम् ।
    निरुन्धन्ति महात्मानो दीप्तमग्निमिवाम्भसा ॥
; ---------------------------------------------
; 3076 : page 2.176
    धन्या द्विजमयी नौका विपरीता महार्णवे ।
    तरन्त्यधोगताः सर्वे उपरिस्थाः पतन्त्यधः ॥
; ---------------------------------------------
; 3077 : page 2.176
    धन्यानां गिरिकन्दरेषु वसतां ज्योतिः परं ध्यायतामानन्दाश्रुकणान्पिबन्ति शकुना निःशङ्कमङ्के स्थितः ।
    अस्माकं तु मनोरथोपरचितप्रासादवापीतटक्रीडाकाननकेलिकौतुकजुषामायुः परं क्षीयते ॥
; ---------------------------------------------
; 3078 : page 2.176
    धन्यानि तेषां खलु जीवितानि ये कामिनीनां गृहमागतानाम् ।
    आर्द्राणि मेघोदकशीतलानि गात्राणि गात्रेषु परिष्वजन्ति ॥
; ---------------------------------------------
; 3079 : page 2.177
    धन्या सा जननी लोके धन्यो ऽसौ जनकः पुनः ।
    धन्यः स च पतिः श्रीमान्येषां गेहे पतिव्रता ॥
; ---------------------------------------------
; 3080 : page 2.177
    धन्यासि या कथयसि प्रियसंगमे ऽपि
      विश्रब्धचाटुकशतानि रतान्तरेषु ।
    नीवीं प्रति प्रणिहिते तु करे प्रियेण
      सख्यः शपामि यदि किंचिदपि स्मरामि ॥
; ---------------------------------------------
; 3081 : page 2.177
    धन्यास्त एव तरलायतलोचनानां
      तारुण्यपूर्णघनपीयोधराणाम् ।
    क्षामोदरोपरिलसत्त्रिवलीलतानां
      दृष्ट्वाकृतिं विकृतिमेति मनो न येषाम् ॥
; ---------------------------------------------
; 3082 : page 2.177
+   <s>धन्यास्तात न पश्यन्ति</s> s. Spruch 3084.
    धन्यास्ते पुरुषाः श्रेष्ठा ये बुद्ध्या क्रोधमुत्थितम् ।
    प्रदीप्तमवलुम्पन्ति दीप्तमग्निमिवाम्भसा ॥
; ---------------------------------------------
; 3083 : page 2.177
    धन्यास्ते पृथिवीपालाः सुखं ये निशि शेरते ।
    पौरान्पुत्रानिव पुरः सर्वतो वीक्ष्य निर्वृतान् ॥
; ---------------------------------------------
; 3084 : page 2.178
    धन्यास्ते ये न पश्यन्ति देशभङ्गं कुलक्षयम् ।
    परहस्तगतां भार्यां मित्रं च विषमस्थितम् ॥
; ---------------------------------------------
; 3085 : page 2.178
    धन्यास्ते वीतरागा गुरुवचनरतास्त्यक्तसंसारसङ्गा
      ब्रह्मज्ञाने विलीना गिरिवरगहने यौवनं ये नयन्ते ।
    ये च प्रोत्तुङ्गपीनस्तनकशभरक्लान्तकायां दिनान्ते
      कान्तामालिङ्ग्य गाढं मृदुशयनतले शेरते ते ऽपि धन्याः ॥
; ---------------------------------------------
; 3086 : page 2.178
    धन्याः सरस्वती स्कन्दो जिनो च जगति त्रयः ।
    पटान्तलग्नतृणावक्षिप्तो व्याधूय यैः स्मरः ॥
; ---------------------------------------------
; 3087 : page 2.178
+   <s>धन्यो ऽन्यैरकुलाचारैः</s> s. Spruch 3072.
    धर्म एव प्लवो नान्यः स्वर्गंद्रौपदि गच्छताम् ।
    सैव नौः सागरस्येव वणिजः पारमिच्छतः ॥
; ---------------------------------------------
; 3088 : page 2.178
    धर्म एव सदा येषां दर्शनप्रतिभूरभूत् ।
    परित्यजति किं नाम तेषां मन्दिरमिन्दिरा ॥
    [Seite2.179]
; ---------------------------------------------
; 3089 : page 2.179
    धर्म एव हतो हन्ति धर्मो रक्षति रक्षितः ।
    तस्माद्धर्मो न हन्तव्यो मा नो धर्मो हतो वधीत् ॥
; ---------------------------------------------
; 3090 : page 2.179
    धर्मं शनैः संचिनुयाद्वल्मीकमिव पुत्तिकाः ।
    परलोकसहायार्थं सर्वभूतान्यपीडयन् ॥
; ---------------------------------------------
; 3091 : page 2.179
+   <s>धर्मः कामश्च दर्पश्च</s> s. den folgenden Spruch.
    धर्मः कामश्च स्वर्गश्च हर्षः क्रोधः श्रुतं दमः ।
    अर्थादेतानि सर्वाणि प्रवर्तन्ते नराधिप ॥
; ---------------------------------------------
; 3092 : page 2.179
    धर्मः प्रव्रजितस्तपः प्रचलितं सत्यं च दूरे गतं
      पृथ्वी मन्दफला नृपाश्च कुटिलाः शस्त्रायुधा ब्राह्मणाः ।
    लोकः स्त्रीषु रतः स्त्रियो ऽपि चपला लौल्ये स्थिता मानवाः
      साधुः सीदति दुर्जनः प्रभवति प्रायः प्रविष्टः कलिः ॥
; ---------------------------------------------
; 3093 : page 2.180
    धर्मः प्रागेव चिन्त्यः सचिवमतिगातिर्भावनीया सदैव
      ज्ञेयं लोकानुवृत्तं वरचरनयनैर्मण्डलं वीक्षणीयम् ।
    प्रच्छाद्यौ रागरोषौ मृदुपरुषगुणौ योजनीयौ स्वकाले
      स्वात्मा यत्नेन रक्ष्यो रणशिरसि पुनः सो ऽपि नावेक्षणियः ॥
; ---------------------------------------------
; 3094 : page 2.180
    धर्मकार्यं यतञ्छक्त्या नो चेत्प्राप्नोति मानवः ।
    प्राप्तो भवति तत्पुण्यमत्र मे नास्ति संशयः ॥
; ---------------------------------------------
; 3095 : page 2.180
    धर्मतः सकलमङ्गलावली धर्मतः सकलसौख्यसंपदः ।
    धर्मतः स्फुरति निर्मलं यशो धर्म एव तदहो विधीयताम् ॥
; ---------------------------------------------
; 3096 : page 2.180
    धर्मध्वजी सदा लुब्धश्च्छाद्मिको लोकदम्भकः ।
    बैडालव्रतिको ज्ञेयो हिंश्रः सर्वाभिसंधकः ॥
; ---------------------------------------------
; 3097 : page 2.181
    धर्मनित्यः प्रशान्त्{?} त्मा कार्ययोगवहः सदा ।
    नाधर्मे कुरुते बुद्धिं न च पापे प्रवर्तते ॥
; ---------------------------------------------
; 3098,3099 : page 2.181
    धर्ममर्थं च कामं च काले यस्तु निषेवते ।
    विभज्य स्ततं वीर स राजा हरिसत्तम ॥
    हित्वा धर्मं तथार्थं च कामं यस्तु निषेवते ।
    स वृक्षाग्रे यथा सुप्तः पतितः प्रतिबुध्यते ॥
; ---------------------------------------------
; 3100,3101 : page 2.181
    धर्ममाअरतो राज्ञः सद्भिश्चरितमादितः ।
    वसुधा वसुसंपूर्णा वर्धते भूतिवर्धनी ॥
    अथ संत्यजतो घर्ममघर्मं चानुतिष्ठतः ।
    प्रतिसंवेष्टते भूमिरग्नौ चर्माहितं यथा ॥
; ---------------------------------------------
; 3102 : page 2.181
    धर्मन्तो हि काकुत्स्थ भवन्ति भृशदुःखिताः ।
    अधर्मवन्तः सुखिनो दृश्यन्ते खलु मानवाः ॥
; ---------------------------------------------
; 3103 : page 2.182
    धर्मशास्त्रार्थकुशलाः कुलीनाः सत्यवादिनः ।
    समाः शत्रौ च मित्रे च नृपतेः स्युः सभासदः ॥
; ---------------------------------------------
; 3104 : page 2.182
    धर्मशास्रार्थतत्त्वज्ञः सांधिविग्रहिको भवेत् ।
    मतिमान्धृतिमान्ह्रीमान्रहस्यविनिगूहिता ॥
; ---------------------------------------------
; 3105 : page 2.182
    धर्मश्चिन्तामणिः श्रेष्ठो धर्मः कल्पद्रुमः परः ।
    धर्मः कामदुघा धेनुः धर्मः सर्वसुखप्रदः ॥
; ---------------------------------------------
; 3106 : page 2.182
    धर्मसिद्धौ ध्रुवं सिद्धिर्द्युम्नप्रद्युम्नयोरपि ।
    दुग्धोपलम्भे सुलभा संपत्तिर्दधिसर्पिषोः ॥
; ---------------------------------------------
; 3107 : page 2.182
    धर्म फलमिच्छन्ति धर्मं नेच्छन्ति मानवाः ।
    फलं नेच्छन्ति पापस्य पापं कुर्वन्ति यत्नतः ॥
; ---------------------------------------------
; 3108 : page 2.182
    धर्माख्याने श्मशाने च रोगिणां या मतिर्भवेत् ।
    सा सर्वदैव तिष्ठेच्चेत्को न मुच्येत बन्धनात् ॥
; ---------------------------------------------
; 3109,3110 : page 2.183
    धर्मात्पैजवनो राजा चिराय बुभुजे भुवम् ।
    अधर्माच्चै नहुषः प्रतिपेदे रसातलम् ॥
    तस्माद्धर्मं पुरस्कृत्य यतेतार्थाय पार्थिवः ।
    धर्मेण वर्धते राज्यं तस्य स्वादु फलं श्रियः ॥
; ---------------------------------------------
; 3111 : page 2.183
    धर्मात्प्रच्युतशीलं हि पुरुषं पापनिश्चयम् ।
    त्यक्त्वा सुखमवाप्नोति हस्तादाशीविषं यथा ॥
; ---------------------------------------------
; 3112 : page 2.183
    धर्मात्मानः शुभैर्वृत्तैः क्रतुभिश्चाप्तदक्षिणैः ।
    धूतपापा गताः सर्गं पितामहनिषेवितम् ॥
; ---------------------------------------------
; 3113 : page 2.183
    धर्मादर्थः प्रभवति धर्मात्प्रभवते सुखम् ।
    धर्मेण लभ्यते सर्वं धर्मसारमिदं जगत् ॥
; ---------------------------------------------
; 3114 : page 2.183
+   <s>धर्माद्वैजवनो राजा</s> und <s>धर्मद्वै यवनो राजा</s> s. Spruch 3190.
    धर्माधर्मफले जातु ददार्शेह न कश्च न ।
    बुभूषेद्वलमेवैतत्सर्वं बलवतो वशे ॥
; ---------------------------------------------
; 3115 : page 2.184
    धर्मारम्भ ऋणच्छेदे कन्यादाने धनागमे ।
    शत्रुविद्याग्निरोगेषु कालक्षेपं न कारयेत् ॥
; ---------------------------------------------
; 3116 : page 2.184
    धर्मार्थं यततामपीह विपदो दैवाद्यदि स्युः क्वचि-
      त्तत्तासामुपशान्तपे सुमतिभिः कार्यो विशेषान्नयः ।
    लोके ख्यातिमुपागतात्र सकले लोकोक्तिरेषा यतो
      दग्धानां किल वह्निना हितकरः सेको ऽभितप्तोदकैः ॥
; ---------------------------------------------
; 3117 : page 2.184
    धर्मार्थं यस्य वित्तेहा वरं तस्य निरीहता ।
    प्रक्षालनाद्धि पङ्कस्य श्रेयो नस्पर्शनं नृणाम् ॥
; ---------------------------------------------
; 3118 : page 2.511
    धर्मर्थं संचयो यो वै द्रव्यणां पक्षसंमतः ।
    तपःसंचप एवेह विशिष्टो द्रव्यसंचयात् ॥
; ---------------------------------------------
; 3119 : page 2.511
    धर्मार्थकामकालेषु भार्या पुस्ंसः सहायिनी ।
    विदेशगमने चास्य सैव विश्वासकारिका ॥
    [Seite2.185]
; ---------------------------------------------
; 3120 : page 2.185
+   <s>धर्मार्थकामतत्त्वज्ञः</s> s. Spruch <s>नृपो धर्मार्थतत्त्वज्ञः</s>.
    धर्मार्थकाममोक्षआणां यस्यैको ऽपि न विद्यते ।
    अजगलस्तनस्येव तस्य जन्म निरर्थकम् ॥
; ---------------------------------------------
; 3121 : page 2.185
    धर्मार्थकाममोक्षाणां प्राणाः संस्थितिहेतवः ।
    तान्निघ्नता किं न हतं रक्षता किं न रक्षितम् ॥
; ---------------------------------------------
; 3122 : page 2.185
+   <s>धर्मार्थकाममोक्षेषु यस्य</s> s. Spruch 3120.
    धर्मार्थकामोक्षेषु वैचक्षण्यं कलासु च ।
    करोति कीर्तिं प्रीतिं च साधुकाव्यनिषेवणम् ॥
; ---------------------------------------------
; 3123 : page 2.185
    धर्मार्थं क्षीणकोशस्य कृशत्वमपि शोभते ।
    सुरैः पीतावशेषस्य शरद्धिमरुचेरिव ॥
; ---------------------------------------------
; 3124 : page 2.186
    धर्मार्थमपि नेहेत यात्रार्थं वाधनो धनम् ।
    अनीहानीहमानस्य महाहेरिव वृत्तिदा ॥
; ---------------------------------------------
; 3125 : page 2.186
    धर्मार्थौ यः परित्यज्य स्यादिद्रियवशानुगः ।
    श्रीप्राणधनदारेभ्यः क्षिप्रं स परिहीयते ॥
; ---------------------------------------------
; 3126 : page 2.186
+   <s>धर्मेण क्षीणकोशस्य</s> s. Spruch 3123.
    धर्मेण द्रविणं राज्यं धर्मेण विजयः श्रियः ।
    धर्मेणभीप्सिता अर्था धर्मेण सुखकीर्तयः ॥
; ---------------------------------------------
; 3127 : page 2.186
    धर्मेण राज्यं विन्देत धर्मेण परिपालयेत् ।
    धर्ममूलां श्रियं प्राप्य न जहाति न हीयते ॥
; ---------------------------------------------
; 3128 : page 2.186
    धर्मेण हन्यते व्याधिर्धर्मेण हन्यते ग्रहः ।
    धर्मेण हन्यते शत्रुर्धर्मेण सकलं भवेत् ॥
; ---------------------------------------------
; 3129 : page 2.186
+   <s>धर्मेणालब्धमी हेत</s> s. Spruch 632.
    धर्मे तत्परता मुखे मधुरता दाने सुमुत्साहता
      मित्रे ऽवञ्चनता गुरौ विनयता चित्ते ऽतिगम्भीरता ।
    आचारे शुचिता गुणे रसिकता शास्त्रेषु विज्ञानता
      रूपे सुन्दरता शिवे भजनता त्वय्यास्ति भो राघव ॥
    [Seite2.187]
; ---------------------------------------------
; 3130 : page 2.187
    धर्मे तिष्ठन्ति भूतानि धर्मो राजनि तिष्ठति ।
    तं राजा साधु यः शास्ति स राजा पृथिवीपतिः ॥
; ---------------------------------------------
; 3131 : page 2.187
    धर्मे मतिर्भवतु वः सततोत्थितानां
      स ह्येक एव परलोकगतस्य बन्धुः ।
    अर्थाः स्त्रियश्च निपुणैरपि सेव्यमाना
      नैवाप्तभावमुपयान्ति न च स्थिरत्वम् ॥
; ---------------------------------------------
; 3132 : page 2.187
+   <s>धर्मे रतिर्भवतु नः</s> s. den vorangehenden Spruch.
    धर्मे रागः श्रुते चिन्ता दाने व्य्सनमुत्तमम् ।
    इन्द्रियार्थेषु वैराग्यं संप्राप्तं जन्मनः फलम् ॥
; ---------------------------------------------
; 3133 : page 2.187
    धर्मे वर्धति वर्धन्ति सर्वभूतानि सर्वदा ।
    तास्मिन्ह्रसति हीयन्ते तस्माद्धर्मं न लोपयेत् ॥
; ---------------------------------------------
; 3134 : page 2.188
    धर्मो बन्धुर्मनुष्याणां धर्मो मण्डनमुत्त्रमम् ।
    अविनाशि धनं धर्मो धर्मः सर्वत्र रक्षकः ॥
; ---------------------------------------------
; 3135 : page 2.188
+   <s>धर्मो यशो दया दाक्ष्यम्</s> s. den folgenden Spruch.
    धर्मो यशो नयो दाक्ष्यं मनोहारि सुभाषितम् ।
    इत्यादिगुणरत्नानां संग्राही नावसीदति ॥
; ---------------------------------------------
; 3136 : page 2.188
+   <s>धर्मो यस्य पिता</s> s. Spruch <s>धैर्यं यस्य पिता</s>.
    धर्मो विद्धस्त्वधर्मेण सभां यत्रोपतिष्ठते ।
    शल्यं चास्य न कृन्ति विद्धास्तत्र सभासदः ॥
; ---------------------------------------------
; 3137 : page 2.188
    धर्षणां मर्षयेद्यो ऽत्र वंशजां परनिर्मिताम् ।
    भयाद्वा यदि वा लोभात्स ज्न्`एयः पुरुषाधमः ॥
; ---------------------------------------------
; 3138 : page 2.188
    धवलयति समग्रं चन्द्रमा जीवलोकं
      किमपि निजकलङ्कं नात्मसंस्थं प्रमार्ष्टि ।
    भवतु विदितमेतत्प्रायशः सज्जनानां
      परहितनिरतानामादरो नात्मकार्ये ॥
; ---------------------------------------------
; 3139 : page 2.189
    धवलान्यातपत्राणि वाजिनश्च मनोरमाः ।
    सदा मत्ताश्च मातङ्गाः प्रसन्ने सति भूपतौ ॥
; ---------------------------------------------
; 3140 : page 2.189
    धातस्तात तवैव दूषणमिदं यन्नाम कस्तूरिका ।
    कान्तरान्तरचारिणां तृणाभुजां नाभौ कृता मृत्यवे ॥
; ---------------------------------------------
; 3141 : page 2.189
    धातापि न प्रभूः प्रायश्चपलानां तु रक्षणे ।
    मत्ता नदी च नारी च नियन्तुं केन पार्यते ॥
; ---------------------------------------------
; 3142 : page 2.189
    धाता विश्वविसृष्टिमात्रनिरतो देवो ऽपि गौरीभुजा-
      श्लेषानन्दविघूर्णमाननयनो दक्षाध्वरध्वंसनः ।
    दैत्यारिः कमलाकपोलमकरीपत्त्राङ्कितोरःस्थलः
      शेते ऽब्धावितरेषु जन्तुषु पुनः का नाम शान्तेः कथा ॥
; ---------------------------------------------
; 3143 : page 2.189
    धातोश्चामीकरमिव सर्पिर्निर्मथनादिव ।
    बुद्धिप्रयत्नोपगताध्यवसायाद्ध्रुवं फलम् ॥
; ---------------------------------------------
; 3144 : page 2.190
    धान्यानां संग्रहो राजन्नुत्तमः सर्वसंग्रहात् ।
    निक्षिप्तं हि मुखे रत्नं न कुर्यत्प्राणधारणम् ॥
; ---------------------------------------------
; 3145 : page 2.190
+   <s>धान्येषु जीवितव्येषु</s> s. Spruch 3071.
    धार्मिकं पालनपरं सम्यक्परपुरंजयम् ।
    राजानमभिमन्येत प्रजापतिमिव प्रजा ॥
; ---------------------------------------------
; 3146 : page 2.190
    धार्मिकस्याभियुक्तस्य सर्व एव हि युध्यते ।
    प्रजानुरागाद्धर्माच्च दुःखच्छेद्यो हि धार्मिकाः ॥
; ---------------------------------------------
; 3147 : page 2.190
    धिक्तस्य जीवितं पुंसः शरणर्थिनमागतम् ।
    यो नार्तमनुगृह्णाति वैरिपक्षमपि ध्रुवम् ॥
; ---------------------------------------------
; 3148 : page 2.190
    धिक्तस्य जीवितं पुंसो मित्राणामुपकारिणाम् ।
    प्रतिरूपमकुर्वन्यो जीवामीत्यवगच्छति ॥
; ---------------------------------------------
; 3149 : page 2.191
    धिक्तस्य मन्दमनसः कुकवेः कवित्वं
      यः स्त्रीमुखं च शशिनं च समं करोति ।
    भ्रूभङ्गविभ्रमकटाक्षनिरीक्षितानि
      कोपप्रसादहसितानि कुतः शशाङ्के ॥
; ---------------------------------------------
; 3150 : page 2.191
    धिगिदं जीवितं लोके गतसारमनर्थकम् ।
    दुःखमूलं पराधीनं भृशमप्रियभागि च ॥
; ---------------------------------------------
; 3151,3152 : page 2.191
    धिग्जन्मः तस्य यः पित्रा लोके विज्ञायते नरः ।
    यः पुत्रात्ख्यातिमभेति तस्य जन्म सुजन्मनः ॥
    आत्मना ज्ञायते धन्यो मध्यः पितृपितामहैः ।
    मातृपक्षेण मात्रा च ख्यातिमेति नराधमः ॥
; ---------------------------------------------
; 3153 : page 2.191
    धिग्धिक्तान्कृमिनिर्विशेषवपुषः स्फूर्जन्महासिद्धयो
      निष्यन्दीकृतशान्तयो ऽपि च तपःकारागृहेष्वासते ।
    तं विद्वांसमिह स्तुमः करपुटीभिक्षान्नशाके ऽपि वा
      बालावक्क्त्रसरोजिनीमधुनि वा यस्याविशेषो रसः ॥
; ---------------------------------------------
; 3154 : page 2.192
    धिग्वारिदं परिहृतान्यजलाशयस्य
      यश्चातकस्य कुरुते न तृषः प्रशान्तिम् ।
    धिक्चातकं तमपि यो ऽर्थितयास्तलज्ज-
      स्तं तादृशं च यदुपैति पिपासितो ऽपि ॥
; ---------------------------------------------
; 3155 : page 2.192
    धिङ्निर्विचारान्कुपतीन्येषां विषमचेतसाम् ।
    फलशून्या स्तुतिस्तोषे दोषे प्राणधनक्षयः ॥
; ---------------------------------------------
; 3156 : page 2.192
    धीधैर्यादिप्रकर्षेण येनापक्रियते नृपः ।
    प्राप्तोदयः स तेनैव शग्क्यं वेत्त्युपकारिणम् ॥
; ---------------------------------------------
; 3157 : page 2.192
    धीमानुत्साहसंपन्नः प्रभुशक्त्या समन्वितः ।
    श्रियः स्यात्परमं पात्रमपामिव महार्णवः ॥
; ---------------------------------------------
; 3158 : page 2.192
    धीरं वारिधरस्य वारि किरतः श्रुत्वा निशीथे ध्वनिं
      दीर्घोच्छ्वासमुदश्रुणा विरहिणीं बालां चिरं ध्यायता ।
    अध्वन्येन विमुक्तकण्ठमखिलां रात्रिं तथा क्रन्दितं
      ग्रामीणैर्व्रजतो जनस्य वसतिर्ग्रामे निषिद्धा यथा ॥
    [Seite2.193]
; ---------------------------------------------
; 3159 : page 2.193
    धीरानुत्साहसंपन्नान्स्वधर्मादविचालिनः ।
    देवता अभिरक्षन्ति पुष्णन्त्येषां च वाञ्छितम् ॥
; ---------------------------------------------
; 3160 : page 2.193
    धीवराशङ्किनी नित्यं प्रायेण श्रीर्जडाश्रया ।
    गुणिभ्यो बन्धनभयाच्छफरीव पलायते ॥
; ---------------------------------------------
; 3161 : page 2.193
    धीसत्त्वेद्य्प्गयुक्तानां किं दुरापं महात्मनाम् ।
    छन्दानुवर्तिनां लोके कः परः प्रियवादिनाम् ॥
; ---------------------------------------------
; 3162 : page 2.193
    धूमाद्गाढमलीमसाच्छुचि पयः घनस्योद्गमो
      लोहस्यातिशितस्य जातिरचलात्कुण्ठाश्ममालामयात् ।
    किं चात्यन्तजडाल्ललाद्द्युतिमतो ज्वालाध्वजस्योद्भवो
      जन्मावध्यनुकारिणो न महतां सत्यं स्वभावाः क्वचित् ॥
; ---------------------------------------------
; 3163 : page 2.194
    धूमायन्ते व्यपेतानि ज्वलन्ति सहितानि च ।
    धृतराष्ट्रोल्मुकानीव ज्ञातयो भरतर्षभ ॥
; ---------------------------------------------
; 3164 : page 2.194
    धूमो वायोरिव वशे बलं धर्मो ऽनुवर्तते ।
    अनीश्वरो बलं धर्मो द्रुमं वल्लीव संश्रिता ॥
; ---------------------------------------------
; 3165 : page 2.194
+   <s>धूर्तः स्त्री वा शिशुर्यस्य</s> s. Spruch <s>न शृणेति वचो यस्तु</s>.
    धूर्ते बन्दिनि मित्रे च कुवैद्ये कितवे शठे ।
    भटचारणचैरेषु दत्तं भवति निष्फलम् ॥
; ---------------------------------------------
; 3166 : page 2.194
    धूर्तैरिन्द्रियनामभिः प्रणयितामापादयद्भिः स्वयं
      संभोक्तुं विषयानयं किल पुमान्सौख्याशया वञ्चितः ।
    तैः शेषे कृतकृत्यतामुपगतैरौदास्यमालम्बितं
      संप्रत्येष विधेर्नियोगवशगं कर्मान्तरैर्बध्यते ॥
; ---------------------------------------------
; 3167 : page 2.194
    धृतिः शमो दमः शौचं कारुण्यं वागनिष्ठुरा ।
    मित्राणां चानभिद्रोहः सप्तैताः समिधः श्रियः ॥
; ---------------------------------------------
; 3168 : page 2.195
+   <s>धृष्टैरिन्द्रियनामभिः</s> s. Spruch 3160.
    धेनुर्वत्सस्य गोपस्य स्वामिनस्तस्करस्य च ।
    पयः पिबति यस्तस्या धेनुस्तस्येति निश्चयः ॥
; ---------------------------------------------
; 3169 : page 2.195
    धैर्यं यस्य पिता क्षमा च जननी शान्तिश्चिदं गेहिनी
      सत्यं सूनुरयं दया च भगिनी मनःसंयमः ।
    शय्या भूमितलं दिशो ऽपि वसनं ज्ञानामृतं भोजनं
      यस्यैते हि कुटुम्बिनो वद सखे कस्माद्भयं योगिनः ॥
; ---------------------------------------------
; 3170 : page 2.195
    धैर्यं हि कार्यं सततं महद्भिः कृच्छ्रे ऽपि कष्टे ऽप्यतिसंकटे ऽपि ।
    कृच्छ्राण्यकृच्छ्रेण समुत्तरन्ति धैर्योच्छ्रिता प्रतिपत्तिदक्षाः ॥
; ---------------------------------------------
; 3171 : page 2.195
    धैर्यं न जह्याद्विपदि द्विवारं न वदेत्तथा ।
    सत्यं वदेच्च केनोक्तं खङ्गधाराव्रतं सताम् ॥
; ---------------------------------------------
; 3172 : page 2.196
    धैर्येण युक्तं सततं शरीरं न विशीर्यते ।
    विशोकता सुखं धत्ते धत्ते चारोग्यमुत्तमम् ॥
; ---------------------------------------------
; 3173 : page 2.196
    ध्यानव्याजमुपेत्य च्वेन्तयसि कामुन्मील्य चक्षुः क्षणं
      पयानङ्गशरातुरं जनमिमं त्रातापि नो रक्षसि ।
    मिथ्या कारुणिको ऽपि निर्घृणतरस्त्वत्तः कुतो ऽन्यः पुमा-
      न्सेर्ष्यं मारव्वधूभिरित्यभिहितो बौद्धो जिनः पातु वः ॥
; ---------------------------------------------
; 3174 : page 2.196
    ध्यानाग्नौ जीवकुण्डस्थे दममारुतदीपिते ।
    असत्कर्मसमिद्भक्षे अग्निहोत्रं कुरूत्तमम् ॥
; ---------------------------------------------
; 3175 : page 2.196
    ध्रियते यावदेको ऽपि रिपुस्तावत्कुतः सुखम् ।
    पुरः क्लिश्नाति सोमं हि सेंहिकेयो ऽसुरद्रुहाम् ॥
; ---------------------------------------------
; 3176 : page 2.196
    ध्रुवं स्यादुपकाराय मानिनः सरलः सखा ।
    प्राणानवति किं नैव गृहीतं वदने तृणम् ॥
; ---------------------------------------------
; 3177 : page 2.196
    ध्रुवं ते चोरिता तन्वि स्मितेक्षणमुखद्युतिः ।
    स्नातुमम्भः प्रविष्टायाः कुमुदोत्पलपङ्कजैः ॥
    [Seite2.197]
; ---------------------------------------------
; 3178 : page 2.197
    ध्रुवं ध्वंसो भावी जलनिधिमहीशैलसरिता-
      मतो मृत्योः शीर्यत्तृणलघुषु का जन्तुषु कथा ।
    तथाप्युच्चैर्बन्धुव्यसनजनितः को ऽपि विषमो
      विवेकप्रोन्माथी दहति हृदयं शोकदहनः ॥
; ---------------------------------------------
; 3179 : page 2.197
    ध्रुवं प्रवास्यत्यसमीरितो ऽपि ध्रुवं प्रजास्यत्युत गर्भिणी या ।
    ध्रुवं दिनादौ रजनीप्रणाशस्तथा क्षपादौ च दिनप्रणाशः ॥
; ---------------------------------------------
; 3180 : page 2.197
    न कठोरं न वा तीक्ष्णमायुधं पुष्पधन्वनः ।
    तथापि जितमेवासीदमुना भुवनत्रयम् ॥
; ---------------------------------------------
; 3181 : page 2.197
    न कति पितरो दाराः पुत्राः पितृव्यपितामहा
      वहति वितते संसारे ऽस्मिन्गतास्तव कोटयः ।
    तदिह सुहृदां विद्युत्पातोज्ज्वकान्क्षणसंगमा-
      न्सपदि हृदये भूयो भूयो निवेश्य सुखी भव ॥
; ---------------------------------------------
; 3182 : page 2.198
    न कर्ता कस्यचित्कश्चिन्नियोगे नापि चेश्वरः ।
    स्वभा वेर्तते लोकस्तस्य कालः परायणम् ॥
; ---------------------------------------------
; 3183 : page 2.198
    न कर्मणा लभ्यते वेज्यया वा नाप्यस्ति दाता पुरुषस्य कश्चित् ।
    पर्याययोगाद्विहितं विधात्रा कालेन सर्वं लभते मनुष्यः ॥
; ---------------------------------------------
; 3184 : page 2.198
    न कश्चिच्चण्डकोपानामात्मीयो नाम भूभुजाम् ।
    होतारमपि जुह्वन्तं स्पृष्टो दहति पावकः ॥
; ---------------------------------------------
; 3185 : page 2.198
    न कश्चिज्जात्वतिक्रामेज्जरामृत्यू हि मानवः ।
    अपि सागरपर्यन्तां विजित्येमां वसुंधराम् ॥
; ---------------------------------------------
; 3186 : page 2.198
    न कश्चित्कस्यचिन्मित्रं न कश्चित्कस्यचिद्रिपुः ।
    अर्थतस्तु निबध्यन्ते मित्राणि रिपवस्तथा ॥
; ---------------------------------------------
; 3187 : page 2.199
    न कश्चित्कस्यचिन्मित्रं न कश्चित्कस्यचिद्रिपुः ।
    कारणादेव जायन्ते मित्राणि रिपवस्तथा ॥
; ---------------------------------------------
; 3188 : page 2.199
    न कश्चित्कस्यचिन्मित्रं न कश्चित्कस्यचिद्रिपुः ।
    कारणेन हि जानाति मित्राणि च रिपूंस्तथा ॥
; ---------------------------------------------
; 3189 : page 2.199
    न कश्चित्कस्यचिन्मित्रं न कश्चित्कस्यचिद्रिपुः ।
    व्यवहारेण मित्राणि जायन्ते रिपवस्तथा ॥
; ---------------------------------------------
; 3190 : page 2.199
+   <s>न कश्चिदन्यथाभावम्</s> s. Spruch <s>न कश्चिद्यथाभावम्</s>.
    न कश्चिदपि जानाति किं कस्य श्वो भविष्यति ।
    अतश्च करणीयानि कुर्यादद्यैव बुद्धिमान् ॥
; ---------------------------------------------
; 3191 : page 2.199
    न कस्यचित्कश्चिदिह स्वभावाद्भवत्युदारो ऽभिमतः खलो वा ।
    लोके गुरुत्वं विपरीततां वा स्वचेष्टितान्येव नरं नयन्ति ॥
; ---------------------------------------------
; 3192 : page 2.199
    न कामाननुरुध्येत दुःखं कामेषु वै रतिः ।
    प्राप्यार्थमुपयुञ्जीत धर्मं कामान्विसर्जयेत् ॥
; ---------------------------------------------
; 3193 : page 2.199
    न कालः कालमत्येति न कालः परिहीयते ।
    स्वभावं च समासाद्य न किंचिदतिवर्तते ॥
    न कुलं न कृतं विद्या न दत्तं नापि संग्रहः ।
    स्त्रीणां गृह्णाति हृदयमनित्यहृदया हि ताः ॥
    [Seite2.200]
; ---------------------------------------------
; 3194 : page 2.200
+   <s>न कालः कालमभ्येति</s> s. den vorangehenden Spruch.
+   <s>न कालः खड्गमुद्यम्य</s> s. Spruch 3196.
    न कालस्य प्रियः कश्चिन्न द्वेष्यः कुरुसत्तम ।
    न मध्यस्थः क्वचित्कालः सर्वं कालः प्रकर्षति ॥
; ---------------------------------------------
; 3195 : page 2.200
+   <s>न कालस्यात्महेतुत्वात्</s> s. den folgenden Spruch.
    न कालस्यास्ति बन्धुत्वं न हेतुर्न पराक्रमः ।
    न मित्रज्ञातिसंबन्धः कारणं नात्मनो वशः ॥
; ---------------------------------------------
; 3196 : page 2.200
    न कालो दण्डमुद्यम्य शिरः कृन्तति कस्यचित् ।
    कालस्य बलमेतावद्विपरीतार्थदर्शनम् ॥
; ---------------------------------------------
; 3197 : page 2.200
    न काष्ठे विद्यते देवो न पाषाणे न मृन्मये ।
    भावे हि विद्यते देवस्तस्माद्भावो हि कारणम् ॥
; ---------------------------------------------
; 3198 : page 2.201
    न किंत्क्विचिदस्तीह वस्त्वसाध्यं विपश्चिताम् ।
    अयो ऽभेद्यमुपायेन द्रवतामुपनीयते ॥
; ---------------------------------------------
; 3199 : page 2.201
    न किंचित्सहसा कार्यं कार्यं कार्यविदा क्वचित् ।
    क्रियते चेद्विविच्यैव तस्य श्रेयः करस्थितम् ॥
; ---------------------------------------------
; 3200 : page 2.201
    न किं दद्यान्न किं कुर्यात्स्त्रीभिरभ्यर्थितो नरः ।
    अनश्वा यत्र हेषन्ते शिरो ऽपर्वणि मुण्डितम् ॥
; ---------------------------------------------
; 3201 : page 2.201
    न कुर्यात्परदारेच्छां विश्वासं स्त्रीषु वर्ज्ञयेत् ।
    हतो दशास्यः सीतार्थं हतः पत्न्या विदूरथः ॥
; ---------------------------------------------
; 3202 : page 2.201
    न कुर्यान्नरनाथस्य योषिद्भिः सह संगतिम् ।
    न निन्दां न विवादं च स भवेद्राज्ञवल्लभः ॥
; ---------------------------------------------
; 3203 : page 2.201
    न कुलं वृत्तहीनस्य प्रमाणमिति मे मतिः ।
    अन्त्येष्ठपि हि ज्ञातानां वृत्तमेव विशिष्यते ॥
; ---------------------------------------------
; 3204 : page 2.201
    न कुलं न कृतं विद्या न दत्तं नापि संग्रहः ।
    स्त्रीणां गृह्णाति हृदयमनित्यहृदया हि नाः
; ---------------------------------------------
; 3205 : page 2.201
    न कृतस्य च कर्तुश्च सख्यं संधीयते पुनः ।
    हृदयं तत्र जानाति कर्तुश्चैव कृतस्य च ॥
; ---------------------------------------------
; 3206 : page 2.201
+   <s>न कृतस्य तु कर्तुश्च</s> s. den vorangehenden Spruch.
    न केचिदीशते ब्रह्मन्स्वयंग्राहस्य सत्तम ।
    कर्मणां प्राक्कृतानां हि इह सिद्धिः प्रदृश्यते ॥
; ---------------------------------------------
; 3207 : page 2.201
    न के लोभं समुत्पाद्यु जिह्वया स्निग्धदीर्घया ।
    पिपीलिका इव ग्रस्ताः क्ष्मापालैः शल्यकैरिव ॥
; ---------------------------------------------
; 3208 : page 2.201
    न केवलं मनुष्येषु दैवं देवेष्वपि प्रभुः ।
    सति मित्रे धनाध्यक्षे चर्मप्रावरणो हरः ॥
; ---------------------------------------------
; 3209 : page 2.203
    न कोकिलानामिव मञ्जु गुञ्जितं न लघ्वलास्यानि गतानि हंसवत् ।
    न बर्हिणानामिव चित्रपक्षता गुणस्तथाप्यस्ति बके बकव्रतम् ॥
; ---------------------------------------------
; 3210 : page 2.203
+   <s>न कौलीन्यान्न सौहार्दात्</s> s. den folgenden Spruch.
    न कौशलान्न सौहार्दान्नृपो वाक्ये प्रवर्तते ।
    मन्त्रिणां यावदाप्तं न व्यसनं शोक एव च ॥
; ---------------------------------------------
; 3211 : page 2.203
    नक्रः स्वस्थानमासाद्य गजेन्द्रमपि कर्षति ।
    स एव प्रच्युतः स्थानाच्छुनापि परिभूयते ॥
; ---------------------------------------------
; 3212 : page 2.203
    नक्षत्रभूषणं चन्द्रो नारीणां भूषणं पतिः ।
    पृथिवीभूषणं राजा विद्या सर्वस्य भूषणम् ॥
; ---------------------------------------------
; 3213 : page 2.203
    न क्षुधा पीड्यते यस्तु निद्रया न कदा च न ।
    न च शीतातपाद्यैश्च स भृत्यो ऽर्हो महीभुजाम् ॥
    [Seite2.204]
; ---------------------------------------------
; 3214 : page 2.204
    नखिनां च नदीनां च शृङ्गिणां शस्त्रपाणिनाम् ।
    विश्वासो नैव कर्तव्यः स्त्रीषु राजकुलेषु च ॥
; ---------------------------------------------
; 3215 : page 2.204
    न गजानां सहस्रेण न लक्षेण च वाजिनाम् ।
    तथा सिध्यान्ति कार्याणि यथा दुर्गप्रभावतः ॥
; ---------------------------------------------
; 3216 : page 2.204
    न गणस्याग्रतो गच्छेत्सिद्धे कार्ये समं फलम् ।
    यदि कार्यविपत्तिः स्यान्मुखरस्तत्र हन्यते ॥
; ---------------------------------------------
; 3217 : page 2.204
    न गम्यो मन्त्राणां न च भवति भैषज्यविषयो
      न चापि प्रध्वंसं व्रजति विविधैः शान्तिकशतैः ।
    भ्रमावेशादङ्गे किमपि विदधद्भव्यसमं
      स्मरापस्मारो ऽयं भ्रमयति दृशं घूत्णयति च ॥
; ---------------------------------------------
; 3218 : page 2.205
    नगरस्थो वनस्थो वा पायो वा यदि वा शुचिः ।
    यासां स्त्रीणां प्रियो भर्ता तासां लोका महोदयाः ॥
; ---------------------------------------------
; 3219 : page 2.205
    न गर्वं कुरुते माने नापमानेन तप्यते ।
    स्वाकारं रक्षयेद्यस्तु स भृत्यो ऽर्हो महीभुजाम् ॥
; ---------------------------------------------
; 3220 : page 2.205
    न गृहं गृहमित्याहुर्गृहिणी गृहमुच्यते ।
    गृहं हि गृहिणीहीनमरण्यसदृशं मतम् ॥
; ---------------------------------------------
; 3221 : page 2.205
    न गृहाणि न वस्त्राणि न प्राकारस्तिरस्क्रिया ।
    नेदृशा राजसत्कारा वृत्तमावरणं स्त्रियाः ॥
; ---------------------------------------------
; 3222 : page 2.206
    न गोप्रदानं न महीप्रदानं नान्नप्रदानं हि तथा प्रधानम् ।
    यथा वदन्तीह बुधाः प्रधानं सर्वप्रदानेष्वभयप्रदानम् ॥
; ---------------------------------------------
; 3223 : page 2.206
    न च गन्धवहेन चुम्बिता न च पीता मधुपेन मल्लिका ।
    पिहितैव कठोरशाख्या परिणामस्य जगाम गोचरम् ॥
; ---------------------------------------------
; 3224 : page 2.206
    न च च्छिद्रं विना शत्रुर्देवानामपि सिध्यति ।
    छिद्रं शक्रेण संप्राप्य दितेर्गर्भो विदारितः ॥
; ---------------------------------------------
; 3225 : page 2.206
    न चन्द्रेण न चौषध्या न सूर्येण न वह्निना ।
    साम्नैव विलयं याति विद्वेषिप्रभवं तमः ॥
; ---------------------------------------------
; 3226 : page 2.206
    न च प्रसदः सत्पुरुषेषु मोघो न चाप्यर्थो न चाप्यर्थो नश्यति नापि मानः ।
    यस्मादेतन्नियतं सत्सु नित्यं तस्मात्सन्तो रक्षितारो भवन्ति ॥
    [Seite2.207]
; ---------------------------------------------
; 3227 : page 2.207
    न च फलति विकर्मा जीवलोके न दैवं
      व्यपनयति विमर्गं नास्ति दैवे प्रभुत्वम् ।
    गुरुमिव कृतमग्र्यं कर्म संयाति दैवं
      नयति पुरुषकारः संचितस्तत्र तत्र ॥
; ---------------------------------------------
; 3228 : page 2.207
+   <s>न च भवति यन्न भाव्यम्</s> s. Spruch <s>नहि भवति यन्न भाव्यम्</s>.
    न च भार्यसमं किंचिद्विद्यते भिषजां मतम् ।
    औषधं सर्वदुःखेषु सत्यमेतद्ब्रवीमि ते ॥
; ---------------------------------------------
; 3229 : page 2.207
    न च माता पित याति न च भ्राता सहोदरः ।
    पापं पुण्यं समं याति यथा वत्सेन धेनवः ॥
; ---------------------------------------------
; 3230 : page 2.207
    न च रात्रौ सुखं शेते ससर्प इव वेशमनि ।
    यः कोपयति निर्दोषं सदोषो ऽभ्यन्तरं जनम् ॥
; ---------------------------------------------
; 3231 : page 2.208
    न च विद्यासमो बन्धर्न च व्याधिसमो रिपुः ।
    न चापत्यसमः स्नेहो न च दैवात्परं बलम् ॥
; ---------------------------------------------
; 3232 : page 2.208
    न च शत्रुरवज्ञेयो दुर्बलो ऽपि बलीयसा ।
    अल्पो ऽपि हि दहत्यग्निर्विषमल्पं हिनस्ति च ॥
; ---------------------------------------------
; 3233 : page 2.208
+   <s>न च स्त्रीणां क्रिया काचित्</s> s. Spruch <s>नास्ति स्त्रीणां क्रिया मन्त्रैः</s>.
+   <s>न चातिगुणवत्स्वेषा</s> s. Spruch 175.
+   <s>न चापि प्रतिकूलेन</s> s. Spruch <s>राज्यं पालयितुं शक्यम्</s>.
    न चापि वैरं वैरेण केशव व्युपशाम्यति ।
    हविषग्निर्था कृष्ण भूय एवाभिवर्धते ॥
; ---------------------------------------------
; 3234 : page 2.208
+   <s>न चासन्नेति वस्तव्यम्</s> s. den folgenden Spruch.
    न चासन्नेन वस्तव्यं सवैरे वर्धिते रिपौ ।
    पातयेत्तं समूलं हि नदीरय इव द्रुमम् ॥
; ---------------------------------------------
; 3235 : page 2.208
    न चासां मुच्यते कश्चित्पुरुषो हस्तमागतः ।
    गावो नवतृणानीव गृह्णन्त्येता नवं नवम् ॥
; ---------------------------------------------
; 3236 : page 2.209
    नचिरं पापर्कमाणः क्रूरा लोकजुगुप्सिताः ।
    ऐश्वर्यं प्राप्य तिष्ठन्ति शीर्णमूला इव द्रुमाः ॥
; ---------------------------------------------
; 3237 : page 2.209
    नचिरं मम तापाय तव यात्रा भविष्यति ।
    यदि यास्यसि याहि त्वमलमाशङ्क{?} त्र ते ॥
; ---------------------------------------------
; 3238 : page 2.209
    नचिरात्प्राप्यते लोके पापानां कर्मणां फलम् ।
    सविषाणामिवान्नानां भुक्तानां क्षणदाचर ॥
; ---------------------------------------------
; 3239 : page 2.209
+   <s>न चैविक्ता न चानुक्ताः (वानुक्तः)</s> und <s>न चोक्ता नैव चानुक्ताः</s> s. nach Spruch <s>संवादे परुषाण्याहुः</s>.
    न चोरहार्या न च राजहार्या न भ्रातृहार्या न च बन्धुहार्या ।
    स्वदेशमित्रं परदेशबन्धुर्विद्यासुधा यां पुरुषाः पिबन्ति ॥
; ---------------------------------------------
; 3240 : page 2.209
    न चौरहार्यं न च राजहार्यं विदेशयाने न च भारकारि ।
    एतद्धनं सर्वधनात्प्रधानं विद्याधनं यत्पुरुषा वहन्ति ॥
; ---------------------------------------------
; 3241 : page 2.210
    न जातु कामः कामानामुपभोगेन शाम्यति ।
    हविषा कृष्णवर्त्मेव भूय एवाभिवर्धते ॥
; ---------------------------------------------
; 3242 : page 2.210
    न जातु गच्छेद्विश्वासं संधितो ऽपि हि बुद्धिमान् ।
    अद्रोहसमयं कृत्वा वृत्रमिन्द्रः पुरावधीत् ॥
; ---------------------------------------------
; 3243 : page 2.210
    न जातु शमनं यस्य तेजस्तेजस्वितेजसाम् ।
    वृथाजातेन किं तेन मातुर्यौवनहारिणा ॥
; ---------------------------------------------
; 3244 : page 2.210
    न जात्वदक्षो नृपतिः प्रजाः शक्नोति रक्षितुम् ।
    भारो हि सुमहांस्तात राज्यं सुदुष्करम् ॥
; ---------------------------------------------
; 3245 : page 2.210
    न जानपदिकं दुःखमेकः शोचितुमर्हति ।
    अशोचन्प्रतिकुउर्वीत यदि पश्य्{?} दुपक्रमम् ॥
; ---------------------------------------------
; 3246 : page 2.210
    न जाने संमुखायाते प्रियाणि वदति प्रिये ।
    सर्वाण्यङ्गानि किं यान्ति नेत्रतामुत कर्णताम् ॥
    [Seite2.211]
; ---------------------------------------------
; 3247 : page 2.211
    न जायते म्रियते वा क्वचित्किं{?} त्कदाचन ।
    जगद्विवर्तरूपेण केवलं ब्रह्म जृम्भते ॥
; ---------------------------------------------
; 3248 : page 2.211
    न टिट्टिभो गच्छति हंसलीलया न वायसो गर्जति कोकिलस्वरम् ।
    यवाः प्रक्रीर्णा न भवन्ति शालयस्तथैव नीचः प्रकृतिं न मुञ्चति ॥
; ---------------------------------------------
; 3249 : page 2.211
    न तच्छस्त्रैर्न नागेन्द्रैर्न हयैर्न पदातिभिः ।
    कार्यं संसिद्धिमभ्येति यथा बुद्ध्य प्रसाधितम् ॥
; ---------------------------------------------
; 3250 : page 2.211
+   <s>न तच्छास्त्रैर्न नागेन्द्रैः</s> s. den vorangehenden Spruch.
    न तज्जलं यन्न सुचारुपङ्कजं तद्यदलीनषट्पदम् ।
    न षत्पदो ऽसौ न जुगुञ्ज यः कलं न गुञ्जितं तन्न जहार यन्मनः ॥
; ---------------------------------------------
; 3251 : page 2.211
    न तत्कुर्यादसिस्तीक्ष्णः सर्पो वा व्याहतः पदा ।
    अरिवा नित्यसंक्रुद्धो यथात्मा दुरनुष्ठितः ॥
    [Seite2.212]
; ---------------------------------------------
; 3252 : page 2.212
    न तत्तरेद्यस्य न पारमुत्तरेन्न तद्धरेद्यत्पुनराहरेत्परः ।
    न तत्खनेद्यस्य न मूलमुद्धरेन्न तं हन्याद्यस्य शिरो न पातयेत् ॥
; ---------------------------------------------
; 3253 : page 2.212
    न तत्परस्य संदध्यात्प्रतिकूलं यदा तमनः ।
    संग्रहेणैष धर्मः स्यात्कामादन्यः प्रवर्तते ॥
; ---------------------------------------------
; 3254 : page 2.212
    न तत्र तिष्ठति भ्राता न पितान्यो ऽपि वा जनः ।
    पुंसामापत्प्रतीकारे सन्मित्रं यत्र तिष्ठति ॥
; ---------------------------------------------
; 3255 : page 2.212
    न तत्स्वर्गे ऽपि सौख्यां स्याद्दिव्यस्पर्शनशोभने ।
    कुस्थाने ऽपि भवेत्पुंसां जन्मनो यत्र संभवः ॥
; ---------------------------------------------
; 3256 : page 2.212
    न तथा तप्यते विद्धः पुमान्बणैः सुमर्मगैः ।
    यथा तुदन्ति मर्मस्था ह्यसतां पुरुषेषवः ॥
; ---------------------------------------------
; 3257 : page 2.213
    न तथा बाध्यते लोके प्रकृत्या निर्धनो जनः ।
    यथा द्रव्याणि संप्राप्य तैर्विहीनः सुखैधितः ॥
; ---------------------------------------------
; 3258 : page 2.213
    न तथा रिपुर्न शस्त्रं न विषं नहि दारुणो महाव्याधिः ।
    उद्वेजयन्ति पुरुषं यथा हि कटुकाक्षरा वाणी ॥
; ---------------------------------------------
; 3259 : page 2.213
    न तथा वक्तुमिच्छन्ति कल्याणान्पुरुषे गुणान् ।
    यथैषां वक्तुमिच्छन्ति नैर्गुण्यमनुयुञ्जकाः ॥
; ---------------------------------------------
; 3260 : page 2.213
    न तथा शशी न सलिलं न चन्दनरसो न शीतलच्छाया ।
    अल्पोपायान्महासिद्धिरेतन्मन्त्रफलं महत् ॥
; ---------------------------------------------
; 3261 : page 2.213
    न तथोत्थाप्यते ग्रावा पाणिभिर्दारुणा यथा ।
    अल्पोपायान्महासिद्धिरेतन्मन्त्रफलं महत् ॥
; ---------------------------------------------
; 3262 : page 2.213
    न तदस्ति जगत्यस्मिन्यद्धनेन न सिध्यति ।
    निश्चित्य मतिमांस्तस्मादर्थमेकं प्रसाधयेत् ॥
    [Seite2.214]
; ---------------------------------------------
; 3263 : page 2.214
    न तद्बलं यन्मृदुना विरुध्यते सूक्ष्मो हि धर्मस्तरसा सेवितव्यः ।
    प्रध्वंसिनी क्रूरसमाहिता श्रिर्मृदुप्रौढा गच्छति पुत्रपौत्रान् ॥
; ---------------------------------------------
; 3264 : page 2.214
    न तद्भुक्तं न तत्पीतं न तत्सुप्तं न तद्गतम् ।
    यन्मांसामाहिषक्षीरललनावारिवर्जितम् ॥
; ---------------------------------------------
; 3265 : page 2.214
    न तन्मित्रं यस्य कोपाद्बिभेति यद्वा मित्रं शङ्कितेनोपचर्यम् ।
    यस्मिन्मित्रे पितरीवाश्वसीत तद्वै मित्रं संगतानीतराणि ॥
; ---------------------------------------------
; 3266 : page 2.214
    न तल्लोके द्रव्यमस्ति यल्लोकं प्रतिपूरयेत् ।
    समुद्रकल्पः पुरुषो न कदा च न पूर्यते ॥
; ---------------------------------------------
; 3267 : page 2.214
    न तस्य बीजं रोहति रोहकाले न स्य वर्षं वर्षति वर्षकाले ।
    भीतं प्रपन्नं प्रददाति शत्रवे न स त्रातारं लभते त्राणमिच्छन् ॥
    [Seite2.215]
; ---------------------------------------------
; 3268 : page 2.215
    न तादृग्जायते सौख्यमपिं स्वर्गे शरीरिणाम् ।
    दारिद्र्ये ऽपि हि यादृक्स्मात्स्वदेशे स्वपुरे गृहे ॥
; ---------------------------------------------
; 3269 : page 2.215
    न तादृशीं प्रीतिमुपैति नारी विचित्रशय्याशयितापि कामम् ।
    यथा हि दूर्वादिविकीर्णभूमौ प्रयाति सौख्यं परकान्तासङ्गात् ॥
; ---------------------------------------------
; 3270 : page 2.215
    न तान्सुतीर्थैस्तपसा च लोकान्स्वर्गैषिणो दानशतैः सुवित्तैः ।
    क्षणेन यान्यान्ति रणेषु धीराः धीराः प्राणान्समुज्झन्ति हि ये सुशीलाः ॥
; ---------------------------------------------
; 3271 : page 2.215
+   <s>न तान्हि तीर्थैस्तपसा च लोकान्</s> s. den voragehender Spruch.
    न तासां रक्षणं शक्यं कर्तुं पुंसा कथं च न ।
    वपि विश्वकृता तात कुतस्तु पुरुषैरिह ॥
; ---------------------------------------------
; 3272 : page 2.216
+   <s>न तु तुष्यति यस्यैषः</s> s. nach Spruch <s>यमो वैवस्वतस्तस्य</s>.
    न तृप्तिः प्रियलाभे ऽस्ति तृष्णा नाद्भिः प्रशम्यति ।
    संप्रज्वलति सा भूयः समिद्भिरिव पावकः ॥
; ---------------------------------------------
; 3273 : page 2.216
    न तृप्ति जन्तोर्धनसंचयस्य न पण्डिते तृप्ति सुभाषितानाम् ।
    न सागरे तृप्ति महाजलस्य न तृप्ति चक्षुः प्रिय्दर्शनस्य ॥
; ---------------------------------------------
; 3274 : page 2.216
    न तेजस्तेजस्वी प्रसृतमपरेषां प्रसहते
      स तस्य स्वो भावः प्रकृतिनियतत्वादकृतकः ।
    मयूखैश्रान्तं तपति यदि देवो दिनकरः
      किमाग्नेयो ग्रावा निकृत इव तेजांसि वमति ॥
; ---------------------------------------------
; 3275 : page 2.216
    न तेन वृद्धो भवति येनास्य पलितं शिरः ।
    यो वै युवापोयधीयानस्तं देवाः स्थविरं विदुः ॥
; ---------------------------------------------
; 3276 : page 2.217
    न तेन स्थविरो भवति येनास्य पलितं शिरः ।
    बालो ऽपि यः प्रजानाति तं देवाः स्थविरं विदुः ॥
; ---------------------------------------------
; 3277 : page 2.217
    न तेभ्यो ऽभ्यधिकाः सन्तः सन्ति सत्पुरुषव्रतैः ।
    दुःखपङ्कार्णवे मग्नं दीनमभ्युद्धरन्ति ये ॥
; ---------------------------------------------
; 3278 : page 2.217
    न त्वात्मनः संत्रदानं धनरत्नवदिष्यते ।
    आत्मा हि सर्वदा रक्ष्यो दारैरपि धनैरपि ॥
; ---------------------------------------------
; 3279 : page 2.217
    न त्वेवात्मावमन्तव्यः पुरुषेण कदा च न ।
    न ह्यात्मपरिभूतस्य भूतिर्भवति शोभना ॥
; ---------------------------------------------
; 3280 : page 2.217
    न ददाति च यः साक्ष्यं जानन्नपि नराधमः ।
    स कूटसाक्षिणां पपैस्तुल्यो दण्डेन चैव हि ॥
; ---------------------------------------------
; 3281 : page 2.217
+   <s>न ददाति हि (ददातीह) यः साक्ष्यम्</s> s. den vorangehenden Spruch.
    न दरिद्रो वसुमतो नाविद्वान्विदुषः सखा ।
    न शूरस्य सखा क्लीबः सखिपूर्वं किमिष्यते ॥
; ---------------------------------------------
; 3282 : page 2.218
    न दातुं नोपभोक्तुं वा शक्नोति कृपणः श्रियम् ।
    किं तु स्पृशति हस्तेन नपुंसक इव स्त्रियम् ॥
; ---------------------------------------------
; 3283 : page 2.218
    न दानेन न मानेन नार्जवेन न सेवया ।
    न शस्त्रेण न शास्त्रेण विषमाः सर्वथा स्त्रियः ॥
; ---------------------------------------------
; 3284 : page 2.218
    न दानेन विना कीर्तिर्न दानं कमलां विना ।
    न सा लक्ष्मीर्विना दानं नहि पुण्यं दयां विना ॥
; ---------------------------------------------
; 3285 : page 2.218
    न दानैः शुध्यते नारी नोपवासशतैरपि ।
    अव्रतापि भवेच्छुद्धा भर्तृतद्गतमानसा ॥
; ---------------------------------------------
; 3286 : page 2.218
    न दानैः शुध्यते नारी नोपवासशतैरपि ।
    न तीर्थसेवया तद्वद्भर्तुः पादोदकैर्यथा ॥
; ---------------------------------------------
; 3287 : page 2.218
+   <s>न दिष्टमप्यतिक्रान्तुम्</s> s. den folgenden Spruch.
    न दिष्टमभ्यतिक्रान्तुं शक्यं भूतेन केनचित् ।
    दिष्टमेव ध्रुवं मन्ये पौरुषं तु निरर्थकम् ॥
; ---------------------------------------------
; 3288 : page 2.219
    नदीकूलं यथा वृक्षं वा शक्य्निर्यथा ।
    तथा त्यजन्निमं देहं कृच्छ्राद्ग्राहाद्विमुच्यते ॥
; ---------------------------------------------
; 3289 : page 2.219
    नदीकूले च ये वृक्षाः परहस्तगतं धनम् ।
    कार्यण् स्त्रीगोचरो यत्स्यात्सर्वं तद्विफलं भवेत् ॥
; ---------------------------------------------
; 3290 : page 2.219
    नदीतीरे च ये वृक्षाः परगेहेषु कामिनी ।
    मन्त्रिहीनाश्च राजानः शीघ्रं नश्यन्त्यसंशयम् ॥
; ---------------------------------------------
; 3291 : page 2.219
+   <s>नदीतीरे च ये वृक्षाः परहस्तगतं धनम्</s> s. Spruch 3289.
    नदीतिरे च ये बृक्षा या च नारी निराश्रया ।
    मन्त्रिणा रहितो राजा नचिरं तस्य जीवितम् ॥
; ---------------------------------------------
; 3292 : page 2.219
+   <s>नदीतिरेषु ये वृक्षाः</s> s. den vorangehenden Spruch.
+   <s>नदीनां शस्त्रपाणीनाम्</s> s. Spruch 3214.
    नदीनां च कुलानां च मुनीनां च महात्मनाम् ।
    परीक्षा न प्रकर्तव्या स्त्रीणां दुश्चरितस्य च ॥
; ---------------------------------------------
; 3293 : page 2.220
+   <s>नदीनां च नखीनां च</s> s. Spruch 3214.
    नदीनारीनरेन्द्राणां नीचगायनयोगिनाम् ।
    नखिनां च न विश्वासः कर्तव्यः शुभमिच्छता ॥
; ---------------------------------------------
; 3294 : page 2.220
+   <s>नदी यथा शुष्कजला</s> s. Spruch <s>यथा ह्यनुदका नद्यः</s>.
    नदीर्घदर्शिनो यस्य मन्त्रिणः स्युर्महीपतेः ।
    क्रमायाता ध्रुवं तस्य नचिरात्स्यात्परिक्षयः ॥
; ---------------------------------------------
; 3295 : page 2.220
    न दुर्जनः सज्जनतामुपैति बहुप्रकारैः परिषेव्यमाणः ।
    आमूलसिक्तः पयसा घृतेन न निम्बवृक्षो मधुरत्वमेति ॥
; ---------------------------------------------
; 3296 : page 2.220
    न दुर्जनो वैरमिति प्रकुप्यति न साधुरेवं सुकृतेन तुष्यति ।
    स्वभावभावेन हि भावितावुभौ यथेक्षुनिम्बौ स्वरसेन तौ तथा ॥
; ---------------------------------------------
; 3297 : page 2.220
    न दुष्यत्यनिलो नाग्निर्न सुवर्णं न चोदधिः ।
    नामृतेनामृतं पीतं वत्सपीता न वत्सला ॥
; ---------------------------------------------
; 3298 : page 2.220
    न दृष्टपूर्वं प्रत्यक्षं परलोकं विदुर्बुधाः ।
    आगमांस्त्वनतिक्रम्य श्रद्धातव्यं बुभूषता ॥
    [Seite2.221]
; ---------------------------------------------
; 3299 : page 2.221
    नदेभ्यो ऽपि ह्रदेभ्यो ऽपि पिबन्त्यन्ये वयः पयः ।
    चातकस्य तु जीमूत भवावलम्बनम् ॥
; ---------------------------------------------
; 3300 : page 2.221
    न देवकन्यका नापि गन्धर्वकुलसंभवा ।
    तथाप्येषा तपोभङ्गं विधातुं वधसो ऽप्यलम् ॥
; ---------------------------------------------
; 3301 : page 2.221
    न देवतीर्थैर्न पराक्रमेण न मन्त्रतन्त्रैर्न सुवर्णदानैः ।
    न धेनुचिन्तामणिकल्पवृक्षैर्विना स्वपुण्येन हि वाञ्छितार्थः ॥
; ---------------------------------------------
; 3302 : page 2.221
    न देवा दण्डमादाय रक्षन्ति पशुपालवत् ।
    यं तु रक्षितुमिच्छन्ति बुद्ध्या संविभजन्ति तम् ॥
; ---------------------------------------------
; 3303 : page 2.221
    न देवाय न विप्राय न बन्धुभ्यो न चात्मने ।
    कृपणस्य धनं याति वह्नितस्करपार्थिवैः ॥
; ---------------------------------------------
; 3304 : page 2.222
+   <s>न देवा यष्टिमादाय</s> s. Spruch 3302.
    न देवाः शस्त्रमादाय निघ्नन्ति रिपुवत्क्रुधा ।
    यं तु हिंसितुच्छन्ति बुद्ध्या विश्लेषयन्ति तम् ॥
; ---------------------------------------------
; 3305 : page 2.222
    न देवैर्न च दानैश्च न तपोभिर्न चापरैः ।
    कथंचित्सद्रति यान्ति पुरुषाः प्राणिहिंसकाः ॥
; ---------------------------------------------
; 3306 : page 2.222
+   <s>न देवो विद्यते काष्ठे</s> s. Spruch 3197.
+   <s>न दैवमपि संचिन्त्य</s> s. den folgenden Spruch.
    न दैवमिति संचिन्त्य त्यजेदुद्योगमात्मनः ।
    अनुद्योगेन कस्तैलं तिलेभ्यः प्राप्तुमर्हति ॥
; ---------------------------------------------
; 3307 : page 2.222
    न दैवस्यतिभारो ऽस्ति अ चैवास्यातिवर्तनम् ।
    इति चाप्यागमं भूयो दैवस्य प्रतिपालये ॥
; ---------------------------------------------
; 3308 : page 2.222
    नद्यद्रिवनदुर्गेषु यत्र यत्र भयं भवेत् ।
    सेनापतिस्तत्र तत्र गच्छेद्वूहीकृतैर्बलैः ॥
    [Seite2.223]
; ---------------------------------------------
; 3309 : page 2.223
    नद्यश्च नार्यश्च सदृक्प्रभावास्तुल्यानि कूलानि कुलानि तासाम् ।
    तोयैश्च दोषैश्च निपातयन्ति नद्यो हि कूलानि कुलानि नार्यः ॥
; ---------------------------------------------
; 3310 : page 2.223
    नद्या इव प्रवाहो विषमशिलासंकटस्खलितवेगः ।
    विघ्नितसमागमसुखो मनसिशयः शतगुणीभवति ॥
; ---------------------------------------------
; 3311 : page 2.223
    नद्यो नीचरता दुरापपयसः कूपाः पयोराशयः
      क्षारा दुष्टबकोटसंकटतटोद्देशास्तडागादयः ।
    भ्रान्त्वा भूतलमालय्य सकलानम्भोनिवेशानिति
      त्वां भो मानस संस्मरन्पुनरसौ हंसः समभ्यागतः ॥
; ---------------------------------------------
; 3312 : page 2.223
    न द्वितीयस्य शिरसश्छेदनं विद्यते क्वचित् ।
    न च पाणोस्तृतीयस्य यन्नास्ति न ततो भयम् ॥
; ---------------------------------------------
; 3313 : page 2.224
    न द्विषन्ति न याचन्ते परचिन्तां न कुर्वते ।
    अनानीता न चायान्ति तेनाश्मानो ऽपि देवताः ॥
; ---------------------------------------------
; 3314 : page 2.224
    न धर्मः न राज्येन नोग्रेण तपसा तथा ।
    स्वभावमतिवर्तन्ते योनियुक्ताः शरीरिणः ॥
; ---------------------------------------------
; 3315 : page 2.224
    न धर्मः क्रोधशीलस्य नार्थं चाप्नोति रोषणः ।
    नालं सुखाय कामाप्तिः कोपेनाविष्टचेतसाम् ॥
; ---------------------------------------------
; 3316 : page 2.224
    न धर्मशास्त्रं पठितीति कारणं न चापि वेदाध्ययनं दुरात्मनः ।
    स्वभाव एवात्र तथातिरिव्यते यथा प्रकृया मधुरं गवां पयः ॥
; ---------------------------------------------
; 3317 : page 2.224
    न धर्मो ऽस्तीति मन्वानाः शुचीनवहसन्ति ये ।
    अश्रद्दधाना धर्मस्य ते नश्यन्ति न संशयः ॥
; ---------------------------------------------
; 3318 : page 2.225
    न ध्यातं पदमीश्वरस्य विधिवत्संसारविच्छित्तये
      स्वर्गद्वारकपाटनपटुर्धर्मो ऽपि नोपार्जितः ।
    नारीपिनपयोधरोरुयुगलं स्वप्ने ऽपि नालिङ्गितं
      मातुः केवलमेव यौवनवनच्छेदे कुठारा वयम् ॥
; ---------------------------------------------
; 3319 : page 2.225
    न नटा न विटा न गायना न च सभ्येतरवादचञ्चवः ।
    नृपमीक्षितुमत्रके के वयं स्तनाभारानमिता न योषितः ॥
; ---------------------------------------------
; 3320 : page 2.225
    न नरस्य नरो दासः किं तु वित्तस्य भूपते ।
    गौरवं लाघवं चापि धनाधननिबन्धनम् ॥
; ---------------------------------------------
; 3321 : page 2.225
    न नर्मयुक्तं वचनं हिनस्ति न स्त्रीषु राजन्न विवाहकाले ।
    प्राणात्यये सर्वधनापहारे पञ्चानृतान्याहुरपातकानि ॥
; ---------------------------------------------
; 3322 : page 2.226
    न नाम कण्टकाकीर्णः कौटिल्यं लक्ष्यतां नयेत् ।
    कालापेक्षी क्षितिपतिः शरीरमिव शल्यकः ॥
; ---------------------------------------------
; 3323 : page 2.226
    न नित्यं लभते दुःखं न नित्यं लभते सुखम् ।
    शरीरमेवायतनं दुःखस्य च सुखस्य च ॥
; ---------------------------------------------
; 3324 : page 2.226
    न निर्माता केनच दृष्टपूर्वा न श्रूयते हेममयी कुरङ्गी ।
    तथापि तृष्णा रघुनन्दनस्य विनाशकाले विपरीतबुद्धिः ॥
; ---------------------------------------------
; 3325 : page 2.226
+   <s>न नीचैः सह सांगत्यम्</s> s. zu Spruch 2859.
    ननु दुष्कृतिनं पापं न कश्चिदनुकम्पते ।
    स्तूयते ऽभ्युदये सर्वः पापो न व्यसने जनः ॥
; ---------------------------------------------
; 3326 : page 2.226
+   <s>ननु भर्तैव साध्वीनाम्</s> s. Spruch <s>भर्ता तु खलु नारीणाम्</s>.
    नन्दं जघान चाणक्यस्तीक्ष्णदूतप्रयोगतः ।
    तद्दूरान्तरितं दूतं पश्येद्वीरसमन्वितः ॥
    [Seite2.227]
; ---------------------------------------------
; 3327 : page 2.227
    नन्दन्त्युदित आदित्ये नन्दन्त्यस्तमिते ऽहनि ।
    आत्मनो नावबुध्यन्ते मनुष्या जीवितक्षयम् ॥
; ---------------------------------------------
; 3328 : page 2.227
    नन्वात्मन्यवधीयतां भवरसे वैराग्यमाधीयतां
      बन्धुभ्यो व्यवधीयतां सुरसरित्तीरे सदा स्थीयताम् ।
    भिक्षार्थं व्यवसीयतां प्रतिदिनं सत्कर्म संचीयतां
      विष्णुश्चेतसि धीयतां परतरं ब्रह्मानुसंधीयताम् ॥
; ---------------------------------------------
; 3329 : page 2.227
    नन्वाश्रयस्थितिरियं तव कालकूट
      केनोत्तरोत्तरविशिष्टपदोपदिष्टा ।
    प्रागर्णवस्य हृदये वृषलक्ष्मणो ऽथ
      कण्ठे ऽधुना वससि वाचि पुनः खलानाम् ॥
; ---------------------------------------------
; 3330 : page 2.228
    न पण्डितः क्रुध्यति नाभिपद्यते न चापि संसीदति न प्रहृष्यति ।
    न चातिकृच्छ्रव्यसनेषु शोचते स्थितः प्रकृत्या हिमवानिवाचलः ॥
; ---------------------------------------------
; 3331 : page 2.228
    न पण्डिताः साहसिका भवन्ति श्रुत्वापि ते संतुलयन्ति तत्त्वम् ।
    तत्त्वं समादाय समाचरन्ति स्वार्थं प्रकुर्वन्ति परस्य चार्थम् ॥
; ---------------------------------------------
; 3332 : page 2.228
    न परः पापमादत्ते परेषां पापकर्मणाम् ।
    समयो रक्षितव्यस्तु सन्तश्चारित्रभूषणाः ॥
; ---------------------------------------------
; 3333 : page 2.228
    न परस्य प्रवादेन परेषां दण्डमर्पयेत् ।
    आगमानुगमं कृत्वा वध्नीयान्मोक्षयीत वा ॥
; ---------------------------------------------
; 3334 : page 2.228
+   <s>न परस्यापराधेन</s> und <s>न परस्यापवादेन</s> s. den voragenden Spruch. [Seite2.229]
    न परेणाहृतं भक्ष्यं व्याघ्रः खादितुमिच्छति ।
    एवमेव नरव्याघ्रः परलीढं न मन्यते ॥
; ---------------------------------------------
; 3335 : page 2.229
    न पर्वताग्रे नलिनी प्ररोहति न गर्दभा वाजिधुरं वहन्ति च ।
    यवाः प्रकीर्णा न भवन्ति शालयो न वेशजाताः शुचयस्तथाङ्गनाः ॥
; ---------------------------------------------
; 3336 : page 2.229
    न पश्यति च जात्यन्धः कामान्धो नैव पश्यति ।
    न पश्यति मदोन्मत्तो ह्यर्थी दोषान्न पश्यति ॥
; ---------------------------------------------
; 3337 : page 2.229
    न पिता नात्मजो नात्मा न माता न सखीजनः ।
    इह प्रेत्य च नारीणां पतिरेको गतिः सदा ॥
; ---------------------------------------------
; 3338 : page 2.229
    न पितुः कर्मणा पुत्रः पिता वा पुत्रकर्मणा ।
    सुखमाप्नोति दुःखं वा स्वम् तु कर्माभिजायते ॥
; ---------------------------------------------
; 3339 : page 2.229
    न पुंसकमिति ज्ञात्व प्रियायै प्रेषितं मनः ।
    तत्तु तत्रैव रमते हताः पाणिनिना वयम् ॥
    [Seite2.230]
; ---------------------------------------------
; 3340 : page 2.230
    न पुत्रः पितरं द्वेष्टि स्वभावात्स्वस्य रेतसः ।
    यः पुत्रः पितरं द्वेष्टि तं विद्यादन्यरेतसम् ॥
; ---------------------------------------------
; 3341 : page 2.230
    न पुत्रत्वेन पूज्यन्ते गुणैरासाद्यते पदम् ।
    रवेर्व्याओआरमादत्ते प्रदीपो न पुनः शनिः ॥
; ---------------------------------------------
; 3342 : page 2.230
    न पुत्रो न पिता तत्र भवेद्यत्र स्त्रियाः पतिः ।
    न चैतदवगच्छन्ति प्रायशः प्राकृताः स्त्रियः ॥
; ---------------------------------------------
; 3343 : page 2.230
    न पुनर्जीवितः कश्चित्कालधर्ममुपागतः ।
    प्रियो वा यदि वा द्वेष्यः प्राणिनां गतिरीदृशी ॥
; ---------------------------------------------
; 3344 : page 2.230
    न पूजयति यो गर्वाद्यथौचित्यं नृपाश्रितान् ।
    स प्राप्नोति पदभ्रशं भूपतेर्दन्तिलो यथा ॥
; ---------------------------------------------
; 3345 : page 2.230
+   <s>न पूजयन्ति ये पूज्यम्</s> s. den folgenden Spruch.
    न पूज्यान्पूजयन्ते ये न मान्यान्मानयन्ति च ।
    जीवन्ति निन्द्यमानास्ते मृताः स्वर्गं न यान्ति च ॥
    [Seite2.231]
; ---------------------------------------------
; 3346 : page 2.231
    न पूर्णो ऽस्मीति मन्येत धर्मतः कामतो ऽर्थतः ।
    बुद्धितो मित्रतश्चापि सततं वसुधाधिपः ॥
; ---------------------------------------------
; 3347 : page 2.231
    न पृच्छेच्चरणं गोत्रं न च विद्यां कुलं न च ।
    अतिर्थिं वैश्वदेवान्ते श्राद्धे च मनुरब्रवीत् ॥
; ---------------------------------------------
; 3348 : page 2.231
    न प्रीत्या न धनेनैव न स्तवान्न च सेवया ।
    न प्राणदानतो वेश्य वशीभूता भवेत्क्षणम् ॥
; ---------------------------------------------
; 3349 : page 2.231
    न प्रेम नौषधं नाज्ञा त सेवा न गुणो न धीः ।
    न कुलं न बलं नाशीर्दुर्जनं प्रशमं नयेत् ॥
; ---------------------------------------------
; 3350 : page 2.231
    न बद्धा भ्रुकुटिर्नापि स्फुरितो दशनच्छदः ।
    न च रक्ताभवद्दृष्टिर्जितं च विषतां बलम् ॥
; ---------------------------------------------
; 3351 : page 2.231
+   <s>न बध्यते (बध्यन्ते) ह्यविश्वस्तः (°श्वस्ताः)</s> s. Spruch <s>न वध्यन्ते ह्यविश्वस्ताः</s>. [Seite2.232]
    न बलं क्षत्रियस्याहुर्बाह्मणा बलवत्तराः ।
    ब्रद्मन्ब्रह्मबलं दिव्यं क्षात्राच्च बलवत्त्रम् ॥
; ---------------------------------------------
; 3352 : page 2.232
    न बिभेति रणाद्यो वै सग्रामे ऽप्यपराङ्नुखः ।
    धर्मयुद्धे मृतो वापि तेन लोकत्रयं जितम् ॥
; ---------------------------------------------
; 3353 : page 2.232
    न बुर्द्धिर्धनलाभाय न जाड्यमसमृद्धये ।
    लोकपर्यायवृत्तान्तं प्राज्ञो जानाति नेतरः ॥
; ---------------------------------------------
; 3354 : page 2.232
    न बुद्धिशास्त्राध्ययनेन शक्यं प्राप्तुं विशेषं मनुजैरकाले ।
    मूर्खो ऽपि चाप्नोति कदाचिदर्थान्कालो हि कार्यं प्रति निर्विशेषः ॥
; ---------------------------------------------
; 3355 : page 2.232
    न ब्रुते परुषां गिरं वितनुते न भ्रूयुगं भङ्गुरं
      नोत्तंसं क्षिपति क्षितौ श्रवणतः सा मे स्फेटे ऽप्यागसि ।
    कान्ता गर्भगृहे गवाक्षविवरव्यापारिताक्ष्या बहिः
      सख्या वक्क्त्रमभि प्रयच्छति परं पर्यश्रुणी लोचने ॥
; ---------------------------------------------
; 3356 : page 2.233
    न भक्त्या कस्यचित्को ऽपि प्रियं प्रकुरुते नरः ।
    मुक्क्त्वा भयं प्रलोभं वा कार्यकारणसेव च ॥
; ---------------------------------------------
; 3357 : page 2.233
    न भयान्नाप्यनुक्रोशान्नार्थहेतोः कथं च न ।
    न ज्ञातिकुलसंबन्धास्त्रियस्तिष्ठन्ति भर्तृषु ॥
; ---------------------------------------------
; 3358 : page 2.233
    न भयेभ्यो भयं यस्य न पापेभ्यो न राजतः ।
    आ देहपतनाद्गङ्गामुपास्ते यः पुमानिह ॥
; ---------------------------------------------
; 3359 : page 2.233
    न भसि जलदलक्ष्मीं संभृतां वीक्ष्य दिष्ट्या प्रसरसि यदि कान्तेत्यर्धमुक्क्त्वा कथंचित् ।
    मम पटमवलम्ब्य प्रोल्लिखन्ती धरित्रीं तदनु कृतवती सा यत्र वाचो निवृत्ताः ॥
; ---------------------------------------------
; 3360 : page 2.233
    न भसि निरवलम्बे सीदता दीर्घकालं
      त्वदभिमुखनिविष्टोत्तानचञ्चूपुटेन ।
    जलधर जलधारा दूरतस्तावदास्तां
      ध्वनिरपि मधुरस्ते न श्रुतश्चातकेन ॥
; ---------------------------------------------
; 3361 : page 2.234
    न भार्यां ताडयेत्क्वापि मातृवत्पालयेत्सदा ।
    न त्यजे द्घोरकष्टै ऽपि यदि साध्वी पतिव्रता ॥
; ---------------------------------------------
; 3362 : page 2.234
    न भिक्षा दुष्प्रापा पथि मम महारामचरिते
      फलैः संपूर्णा भूरपि मृगसुचर्मापि वसनम् ।
    सुखैर्वा दुःखैर्वा सदृशपरिपाकः खलु सदा
      त्रिनेत्रं कस्त्यक्त्त्वा धनलवमदान्धं प्रणमति ॥
; ---------------------------------------------
; 3363 : page 2.234
+   <s>न भूप्रदानम्</s> s. Spruch 3222.
    न भोभूषा पूषा कमलवनभूषा मधुकरो
      वचोभूषा सत्यं वरविभवभूषा वितरणम् ।
    मनोभूषा मैत्री मधुसमयभूषा मनसिजः
      सदोभूषा सुक्तिः सकलगुणभूषा च विनयः ॥
; ---------------------------------------------
; 3364 : page 2.234
    न मनुष्ये गुणः कश्चिद्राजन्सघनतामृते ।
    अनातुरत्वाद्भद्रं ते मृतकल्पा हि रेगिणः ॥
    [Seite2.235]
; ---------------------------------------------
; 3365 : page 2.235
    न मन्ति फलिनो वृक्षा नमन्ति गुणिनो जनाः ।
    शुष्ककाष्ठं च मूर्खश्च भिद्यते न च नम्यते ॥
; ---------------------------------------------
; 3366 : page 2.235
    नमन्नपि हरिर्जन्यादाश्लिष्यन्नपि पन्नगः ।
    विहसन्नपि वेतालः स्तुवन्नपि महीपतिः ॥
; ---------------------------------------------
; 3367 : page 2.235
    नमस्यामो देवान्ननु हतविधेस्ते ऽपि वशगा
      विधिर्वन्द्युः सो ऽपि प्रतिनियतकर्मैकफलदः ।
    फलं कर्मायत्तं यदि किममरैः किं च विधिना
      नमस्तत्कर्मभ्यो विधिरपि न येभ्यः प्रभवति ॥
; ---------------------------------------------
; 3368,3369 : page 2.235
    न मां कश्चिद्विजानीत इति कृत्वा न विश्वसेत् ।
    नरो रहसि पापात्मा पापकं कर्म वै द्विज ॥
    कुर्वणं हि नरं कर्म पापं रहसि सर्वदा ।
    पश्यन्ति ऋतवश्चापि तथा दिननीशे ऽप्युत ॥
    [Seite2.236]
; ---------------------------------------------
; 3370 : page 2.236
    न मातरि न दारेषु न सोदर्ये न चात्मजे ।
    विश्रम्भस्तादृशः पुंसां यादृङ्मित्रे निरन्तरे ॥
; ---------------------------------------------
; 3371 : page 2.236
    न माता शपते पुत्रं न दोषं लभते मही ।
    न हिंसां कुरुते साधुर्न देवः सृष्टिनाशकः ॥
; ---------------------------------------------
; 3372,3373 : page 2.236
    न मातृपुत्रबान्धवा न संस्तुतः प्रियो जनः ।
    अनुव्रजन्ति संकटे व्रजन्तमेकपातिनम् ॥
    यदेव कर्म केवलं पुराकृतं शुभाशुभम् ।
    तदेव पुत्र सार्थिकं भवत्यमुत्र गच्छतः ॥
; ---------------------------------------------
; 3374 : page 2.236
    न मानं न यशो नार्थान्न दारान्न च बान्धवान् ।
    न धर्मं न सुताम्भूपा रक्षन्ति प्राणतृष्णया ॥
; ---------------------------------------------
; 3375 : page 2.236
+   <s>न मित्रं कस्यचित्को</s> s. Spruch <s>मित्रं को ऽपि न कस्यापि</s>. [Seite2.237]
    न मीलयति पद्मानि न नभो ऽप्यवगाहते ।
    त्वन्मुखेन्दुर्ममासूनां हरणायैव हरणायैव कल्पते ॥
; ---------------------------------------------
; 3376 : page 2.237
    न मुखेनोद्गिरत्यूर्ध्वं हृदयं तु नयत्यधः ।
    जरयत्यन्तरा साधुर्दोषं विषमिवेश्वरः ॥
; ---------------------------------------------
; 3377 : page 2.237
    न मृत्युसेनामायान्तीं जातु कश्चित्प्रबाधते ।
    बलात्सत्यमृते त्वेकं सत्ये ह्यमृतमाश्रितम् ॥
; ---------------------------------------------
; 3378 : page 2.237
    न मौनं वाग्मिनां शस्तं वाक्कलाकुशलात्मनाम् ।
    अकूजन्कोकिलो लोके काको ऽयमिति मन्यते ॥
; ---------------------------------------------
; 3379 : page 2.237
    नम्रत्वेनोन्नमन्तः परगुणनुतिभिः स्वान्गुणान्ख्यापयन्तः
      स्वार्थान्संपादयन्तो विततपृथुतरारम्भयत्नाः परार्थे ।
    क्षान्त्यैवाक्षेपरूक्षाक्षरमुखरमुखान्दुर्मुखान्दूषयन्तः
      सन्तः साश्चर्यचर्या जगति बहुमताः कस्य नाभ्यर्थनीयाः ॥
; ---------------------------------------------
; 3380 : page 2.238
    न म्रियेयुर्न जीर्येयुः सर्वे स्युः सर्वकामिकाः ।
    नाप्रियं प्रतिपश्येयुर्वशित्वं यदि वै भवेत् ॥
; ---------------------------------------------
; 3381 : page 2.238
    न म्रियेरन्न जीर्येरस्नर्वे स्युः सर्वकामिनः ।
    नाप्रियं प्रतिपश्येयुरुत्थानस्य फले सति ॥
; ---------------------------------------------
; 3382 : page 2.238
    न यज्ञैर्दक्षिणावद्भिस्तत्पुण्यं प्राप्यते महत् ।
    कर्मणान्येन वा विप्रैर्य्त्सत्यपरिपालनात् ॥
; ---------------------------------------------
; 3383 : page 2.238
    न यज्वानो ऽपि गच्छन्ति तां गतिं नैव योगिनः ।
    यां यान्ति प्रोज्झितप्राणाः स्वाम्, यर्थे सेवकोत्तमाः ॥
; ---------------------------------------------
; 3384 : page 2.238
    न यत्र शज्यते कर्तुं साम दानमथापि वा ।
    भेदस्तत्र प्रयोक्तव्यो यतः स वशकारकः ॥
; ---------------------------------------------
; 3385 : page 2.239
    न यत्रास्ति गतिर्वायो रश्मीनां च विवस्वतः ।
    तत्रापि प्रविशत्याशु बुद्धिर्बुद्धिमतां सदा ॥
; ---------------------------------------------
; 3386 : page 2.239
    नयनाभ्यां प्रसुप्तो वा जार्ति नयचक्षुषा ।
    व्यक्तक्रोधप्रसादश्च स राजा पूज्यते जनैः ॥
; ---------------------------------------------
; 3387 : page 2.239
+   <s>नयनैर्यः प्रसुप्तो ऽपि</s> S. den vorangehenden Spruch.
    न यस्य चेष्टितं विद्यान्न कुलं न पराक्रमम् ।
    न तस्य विश्वसेत्प्राज्ञो यदीच्छेच्छ्रियमात्मनः ॥
; ---------------------------------------------
; 3388 : page 2.239
+   <s>न यस्य शक्यते कर्तुम्</s> s. Spruch 3384.
+   <s>न याति शमनं (शमनं) यस्य</s> s. Spruch 3243.
    नयेन जाग्रत्यनिशं नरेश्वरे सुखं स्वपन्तीह निराधयः प्रजाः ।
    प्रमत्तचिन्ते स्वपितर्यसद्भयात्प्रजागरेणास्य जगत्प्रबुध्यते ॥
; ---------------------------------------------
; 3389 : page 2.239
    नयेन नेता विनयेन शिष्यः शीलेन लिङ्गी प्रशमेन साधुः ।
    जीवेन देहः सुकृतेन देही वित्तेन गेही रहितो न भाति ॥
; ---------------------------------------------
; 3390 : page 2.240
    नयेनाङ्कुरितं शौर्यं जयाय न तु केवलम् ।
    अन्ययुक्तं विषं भुक्तं पथ्यं स्यादन्यथा मृतिः ॥
; ---------------------------------------------
; 3391 : page 2.240
    न योजनशतं दूरं वाह्यमावस्य तृष्णया ।
    संतुष्टस्य करप्राप्ते ऽप्यर्थे भवति नादरः ॥
; ---------------------------------------------
; 3392 : page 2.240
    नरकान्तं तदा राज्यं यदि राजा न धार्मिकः ।
    धार्मिके तु परं तन्त्रं सौख्यमत्र परत्र च ॥
; ---------------------------------------------
; 3393 : page 2.240
    नरकाय मतिस्ते चेत्पौरोहित्यं समाचर ।
    वर्षं यावत्किमन्येन मठन्तिन्तां दिनत्रयम् ॥
; ---------------------------------------------
; 3394 : page 2.240
    नरत्वं दुर्लभं लोके विद्या तत्र सुदुर्लभा ।
    कवित्वं दुर्लभं तत्र शक्तिस्तत्र सुदुर्लभा ॥
; ---------------------------------------------
; 3395 : page 2.240
    न रथा न च मातङ्गा न हया न च पत्तयः ।
    स्त्रीणामपाङ्गदृष्ट्यैव जीयते जगतां त्रयम् ॥
; ---------------------------------------------
; 3396 : page 2.241
    नरपतिहितकर्ता द्वेष्यतां याति लोके
      जनपदहितकर्ता त्यज्यते पार्थिवेन्द्रैः ।
    इति महति विरोधे वर्तमाने समाने
      नृपतिजनपदानां दुर्लभः कार्यकर्ता ॥
; ---------------------------------------------
; 3397 : page 2.241
    नरस्याभरणं रूपं रूपसुआभरणं गुणः ।
    गुणस्याभरणं ज्ञानं ज्ञानस्याभरणं क्षमा ॥
; ---------------------------------------------
; 3398 : page 2.241
    नरः सविभ्रामस्त्रीभिः खाद्यमानो ऽपि हृष्यति ।
    असिर्भवति तेजस्वी घृष्यमाणो ऽपि शाणया ॥
; ---------------------------------------------
; 3399 : page 2.241
    न राज्यं प्राप्तमित्येव वर्तिव्यमसांप्रतम् ।
    श्रियं ह्यविनयो हन्ति जरा रूपमिवोत्तमम् ॥
; ---------------------------------------------
; 3400 : page 2.241
    नराणां नापितो धूर्तः पक्षिणां चैव वायसः ।
    दंष्त्रिणां च शृगालस्तु श्वेतभिक्षुस्तपस्विनाम् ॥
; ---------------------------------------------
; 3401 : page 2.242
    नराधिपा नीचजनानुवर्तिनो बुधोपदिष्टेन न यान्ति ये पथा ।
    विशन्त्यतो दुर्गममार्गनिर्गमं समन्तसंबाधमनर्थपञ्जरम् ॥
; ---------------------------------------------
; 3402 : page 2.242
+   <s>नरेशे जीवलोको ऽयम्</s> s. den folgenden Spruch.
    नरेश्वरे जगत्सर्वं निमीलति निमीलति ।
    सूर्योदये यथाम्भोजं तत्प्रबोधे प्रबुध्यते ॥
; ---------------------------------------------
; 3403 : page 2.242
    न लज्जा नविनीतत्वं न दाक्षिण्यं न भीरुता ।
    प्रार्थकाभाव एवेति सतीत्वे कारणं स्त्रियाः ॥
; ---------------------------------------------
; 3404 : page 2.242
    न लभन्ते विनोद्योगं जन्तवः संपदां पदम् ।
    सुराः क्षीरोदविक्षोभमनुभूयामृतं पपुः ॥
; ---------------------------------------------
; 3405 : page 2.242
    नलिनीदलगतजलमतितरलं तद्वज्जीवनमतिशयचपलम् ।
    विद्धि व्याधिव्यालग्रस्तं लोकं शोकहतं च समस्तम् ॥
    [Seite2.243]
; ---------------------------------------------
; 3406 : page 2.243
+   <s>नलिनीदलगतजलमिव</s> und <s>नलिनीदलगतजललवतरलम्</s> s. Spruch 3407.
    नलिनीदलगतजलवत्तरलं किं यौवनं धनमथायुः ।
    के शशधरकरनिकरानुकारिणः सज्जना एव ॥
; ---------------------------------------------
; 3407 : page 2.243
    नलिनीदलगतजलवत्तरलं तद्वज्जीवनमतिशयचपलम् ।
    क्षणमिह सज्जनसंगतिरेका भवति भवार्णवतरणे नौका ॥
; ---------------------------------------------
; 3408 : page 2.243
    नलिनीवाम्बुसंपत्त्या बुद्ध्या श्रीः परिपाल्यते ।
    उत्थानव्यवसायाभ्यां विस्तारमुपनीयते ॥
; ---------------------------------------------
; 3409 : page 2.243
    नलिन्या इव तन्वङ्ग्यास्तस्याः पद्ममिवाननम् ।
    मया मधुव्रतेनेव पायं पायमरम्यत ॥
; ---------------------------------------------
; 3410 : page 2.243
    नवं वस्त्रं नवं छत्त्रं नव्या स्त्री नूतनं गृहम् ।
    सर्वत्र नूतनं सेवकान्ने पुरातने ॥
; ---------------------------------------------
; 3411 : page 2.244
    नवद्वारैः स्रवद्देहं दुर्गन्धमध्यमन्दिरम् ।
    मानयन्ति पलैस्तुङ्गं पशवस्ते न मानवाः ॥
; ---------------------------------------------
; 3412 : page 2.244
+   <s>न वध्यते ह्यविश्वस्तः</s> s. den folgenden Spruch.
    न वध्यन्ते ह्यविश्वस्ता बलिभिर्दुर्बला अपि ।
    विश्वस्ताश्चाशु वध्यते बलवन्तो ऽपि दुर्बलैः ॥
; ---------------------------------------------
; 3413 : page 2.244
    नवनखपदमङ्गं गोपयस्यंशुकेन
      स्थगयसि पुनरोष्ठं पाणिना दन्तदष्टम् ।
    प्रतिदिशमपरस्त्रीसङ्गशंसी विसर्प-
      न्नवपरिमलगलगन्धः केन शक्यो वरीतुम् ॥
; ---------------------------------------------
; 3414 : page 2.244
    नवनीतं हृदयं व्राह्मणस्य वाचि क्षुरो निशितस्तीक्ष्णधारः ।
    तदुभयं विपरीतं क्षत्रियस्य वाङ्नवनीतं हृदयं तीक्ष्णधारम् ॥
; ---------------------------------------------
; 3415 : page 2.245
    नवनीतसमां वाणीं कृत्वा चित्तं सुनिर्दयम् ।
    तथा प्रबोध्यते शत्रुः सान्वयो म्रियते यथा ॥
; ---------------------------------------------
; 3416 : page 2.245
+   <s>नववस्त्रं नवच्छत्त्रम्</s> s. Spruch 3410.
    न वाचा दुर्गमः पारः कार्याणां राक्षसाधम ।
    कार्याणां कर्मणा पारं यो गच्छति स बुद्धिमान् ॥
; ---------------------------------------------
; 3417 : page 2.245
    न वाच्यं प्रणयेनापि वचनं परतापि यत् ।
    अहिंसा सततं कार्या धार्या चेतस्पनित्यता ॥
; ---------------------------------------------
; 3418 : page 2.245
    न वायुः स्पर्शदोषेण नाग्निर्दहनकर्मणा ।
    नापो मूत्रपुरीषाभ्यां नान्नदोषेण मस्करी ॥
; ---------------------------------------------
; 3419 : page 2.245
    न वारदोषाः प्रभवन्ति रात्रौ विशेषतो भौमशनैश्चरार्काः ।
    अन्धे यथा भर्तरि कामिनीनां कटाक्षबणा विफला भवन्ति ॥
; ---------------------------------------------
; 3420 : page 2.246
    न वाससां न रामाणां नापां स्पर्शस्तथाविधः ।
    शिशोरालिङ्ग्यमानस्य स्पर्शः सूनोर्यथा सुखः ॥
; ---------------------------------------------
; 3421 : page 2.246
    न वित्तं दर्शयेत्प्राज्ञः कस्यचित्स्वल्पमप्यहो ।
    मुनेरपि यतस्तस्य दर्शनाच्चल्यते मनः ॥
; ---------------------------------------------
; 3422 : page 2.246
    न वित्तेन न पारुष्यैर्न च सान्त्वेन वा श्रुतैः ।
    कोपाग्निः शाम्यते राजंस्तोयाग्निरिव सागरे ॥
; ---------------------------------------------
; 3423 : page 2.246
    न विद्यया केवलया तपसा वापि पात्रता ।
    यत्र वृत्तमिमे चोभे तद्धि पात्रं प्रकीर्तितम् ॥
; ---------------------------------------------
; 3424 : page 2.246
+   <s>न विना परवादेन</s> s. den folgenden Spruch.
    न विना परिवादेन रमते दुर्जनो जनः ।
    काकः सर्वरसान्भुक्क्त्वा विनामेध्यं न तृप्यति ॥
; ---------------------------------------------
; 3425 : page 2.247
    न विना पार्थिवो भृत्यैर्न भृत्याः पार्थिवं विना ।
    तेषां च व्यवहारो ऽयं परस्परनिबन्धनः ॥
; ---------------------------------------------
; 3426 : page 2.247
    न विना विप्रलम्भेन संभोगः पुष्टिमश्नुते ।
    कषायिते हि वस्त्रादौ भूयान्रागो विवर्धते ॥
; ---------------------------------------------
; 3427 : page 2.247
    न विभाव्यन्ते लघवो वित्तविहीनाः पुरो ऽपि निवसन्तः ।
    सततं जातविनष्टः पयसामिव बुद्धुदाः पयसि ॥
; ---------------------------------------------
; 3428 : page 2.247
+   <s>न विश्वसेत्कुत्रे च</s> s. Spruch 3430.
+   <s>न विश्वसेत्कृष्णसर्पस्य</s> s. Spruch <s>विश्वसेत्कृष्णसर्पस्य</s>.
    न विश्वसेत्पूर्वविरोधितस्य शत्रोश्च मित्रत्वमुपागतस्य ।
    दग्धां गुहां पश्य उलूकपूर्णां काकप्रणीतेन हुताशनेन ॥
; ---------------------------------------------
; 3429 : page 2.247
    न विश्वसेदमित्रस्य मित्रस्यापि न विश्वसेत् ।
    विश्वासाद्भयमुत्पन्नं मूलान्यपि निकृन्तति ॥
; ---------------------------------------------
; 3430 : page 2.248
    न विश्वसेदविश्वस्ते मित्रे चापि न विश्वसेत् ।
    कदाचित्कुपितं मित्रं गुप्तं प्रकाशयेत् ॥
; ---------------------------------------------
; 3431 : page 2.248
    न विश्वसेदविश्वस्ते विश्वस्ते नाति विश्वसेत् ।
    नित्यं विश्वासयेदन्यान्परेषां तु न विश्वसेत् ॥
; ---------------------------------------------
; 3432 : page 2.248
    न विश्वसेदविश्वस्ते विश्वस्ते नाति विश्वसेत् ।
    विश्वासाद्भयमभ्येति नापरीक्ष्य च विश्वसेत् ॥
; ---------------------------------------------
; 3433 : page 2.248
    न विश्वसेदविश्वस्ते विश्वस्ते नाति विश्वसेत् ।
    विश्वासाद्भयमुत्पन्नं मूलान्यपि निकृन्तति ॥
; ---------------------------------------------
; 3434 : page 2.248
    न विश्वसेयुस्तां दुष्टां तस्मात्सन्तो हि संततम् ।
    न रिपुः पुरुषाणां च दुष्टस्त्रीभ्यः परो भुवि ॥
; ---------------------------------------------
; 3435 : page 2.249
    न विश्वासं विना शत्रुर्देवानामपि सिध्यति ।
    विश्वासात्त्रिदशेन्द्रेण दितेर्गर्भो विदारितः ॥
; ---------------------------------------------
; 3436 : page 2.249
    न विश्वासज्जातु परस्य गेहे गच्छेन्नरश्चेतयानो विकाले ।
    न चत्वरे निशि तिष्ठेन्निगूढो न राजकाम्यां योषितं प्रार्थयीत ॥
; ---------------------------------------------
; 3437 : page 2.249
    न विषं विषमित्याहुर्ब्रह्मस्वं विषमुच्यते ।
    विषमेकाकिनं हन्ति ब्रह्मस्वं पुत्रपौत्रकम् ॥
; ---------------------------------------------
; 3438 : page 2.249
    न विषममृतं कर्तुं शक्यं यत्नशतैरपि ।
    त्यजति कटुतां न स्वां निम्बः स्थित्वा पयोह्रदे ॥
; ---------------------------------------------
; 3439 : page 2.249
    न विषं भक्षयेत्प्राज्ञो न क्रीडेत्पन्नगैः सह ।
    न निन्दिद्योगिवृन्दानि ब्रह्मद्वेषं न कारयेत् ॥
; ---------------------------------------------
; 3440 : page 2.250
    न विषादे मनः कार्यं विषादो विषमुत्तमम् ।
    मारयत्यकृतप्रज्ञं बालं इवोरगः ॥
; ---------------------------------------------
; 3441 : page 2.250
    न विषेण न शस्त्रेण नाग्निना न मृत्युना ।
    अप्रतीकारपारुष्याः स्त्रीभिरेव स्त्रियः कृताः ॥
; ---------------------------------------------
; 3442 : page 2.250
    न वीतरागादपरो ऽस्ति देवो न ब्रह्मचर्यादपरं तपो ऽस्ति ।
    नाभीतिदानात्परमस्ति दानं चारित्रिणो नापरमस्ति पात्रम् ॥
; ---------------------------------------------
; 3443 : page 2.250
    नवीदीनभावस्य याचमानस्य मानिनः ।
    वचोजीवितयोरासीत्पुरोनिःसरणे रणः ॥
; ---------------------------------------------
; 3444 : page 2.250
    न वृद्धिर्बहुमन्तव्या या वृद्धिः क्षयमावहेत् ।
    क्षयो ऽपि बहुमन्तव्यो यः क्षयो वृद्धिमावहेत् ॥
; ---------------------------------------------
; 3445 : page 2.250
    न वेत्ति यो यस्य गुणप्रकर्षं स तं सदा निन्दति नात्र चित्रम् ।
    यथा किराती करिकुम्भलब्धं मुक्ताफलं त्यज्य बिभर्ति गुञ्जाम् ॥
; ---------------------------------------------
; 3446 : page 2.251
    न वेदानधिगच्छन्ति व्रतवन्तो द्विजातयः ।
    न यज्ञांस्तन्वते विप्रा यदा पापो न बार्यते ॥
; ---------------------------------------------
; 3447 : page 2.251
+   <s>न वै तेषां स्वदते यथ्यमुक्तम्</s> s. Spruch 3449.
    न वै प्राज्ञा गतश्रीकं भर्तारमुपयुञ्जते ।
    युञ्जानमनुयुञ्जीत न श्रियः संक्षये वसेत् ॥
; ---------------------------------------------
; 3448,3449 : page 2.251
    न वै भिन्ना जातु चरन्ति धर्मं न वै सुखं प्राब्नुवन्तीह भिन्नाः ।
    न वै भिन्ना गौरवं प्राप्नुवन्ति न वै भिन्नाः प्रशमं रोचयन्ति ॥
    न वै तेषां स्वदते पथ्यमुक्तं योगक्षेमं कल्पते नैव तेषाम् ।
    भिन्नानां वै मनुजेन्द्र परायणं न विद्यते किंचिदन्यद्विनाशात् ॥
; ---------------------------------------------
; 3450 : page 2.251
    न वै मानं च मौनं च सहितौ वसतः सदा ।
    अयं हि लोको मानस्य असौ मौनस्य तद्विदुः ॥
; ---------------------------------------------
; 3451 : page 2.251
    न वैरमुद्दीपयति प्रशान्तं न दर्पमारोह्ति चास्ति मेति ।
    न दुर्गतो ऽस्मीति करोत्यकार्यं तमार्यशीलं परमाहुरार्याः ॥
; ---------------------------------------------
; 3452 : page 2.252
    न वैराग्यात्परं भाग्यं न बोधादपरः सखा ।
    न हरेरपरस्त्राता न संसारात्परो रिपुः ॥
; ---------------------------------------------
; 3453 : page 2.252
    न वैराण्यभिजानन्ति गुणान्पश्यन्ति नागुणान् ।
    धर्मार्थौ वेदितुं शक्त्यौ बृहस्पतिसमैरपि ॥
; ---------------------------------------------
; 3454 : page 2.252
    न वैओ श्रुतमविज्ञाय वृद्धाननुपसेव्य वा ।
    धर्मर्थौं वेदितुं शक्यौ ये त उत्तमपूरुषाः ॥
; ---------------------------------------------
; 3455 : page 2.252
    न वै श्रुतमविज्ञाय वृद्धाननुपसेव्य वा ।
    धन्यं यशस्यमायुष्यं स्वर्ग्यं चातिथिपूजनम् ॥
; ---------------------------------------------
; 3456 : page 2.252
    न व्याधयो नापि यमः प्राप्तं श्रेयः प्रतीक्षते ।
    यावदेव भवेत्कल्यस्तावच्छ्रेयः समाचरेत् ॥
; ---------------------------------------------
; 3457 : page 2.252
    न व्याधिर्न विषं तापस्तथान्यद्वापि भूलले ।
    दुःखाय स्वशरीरोत्थं मौर्ख्यमेतद्यथा नृणाम् ॥
; ---------------------------------------------
; 3458 : page 2.253
    न व्याप्तिरेषा गुणिनो गुणवाञ्जायते ध्रुवम् ।
    चन्दनो ऽनलसंदग्धो न भस्म सुरभि क्वचित् ॥
; ---------------------------------------------
; 3459 : page 2.253
    न शक्यो वायुराकाशे पाशैर्बन्द्धुं मनोजवः ।
    दीप्यमानस्य वाप्यग्नेहीतुं विमलाः शिखाः ॥
; ---------------------------------------------
; 3460 : page 2.253
    न शतेनापि बर्षाणमपैति मदनाशयः ।
    तत्राशक्त्या निवर्तन्ते नरा धैर्येण योषितः ॥
; ---------------------------------------------
; 3461 : page 2.253
    न शत्रुरवमन्तव्यो दुर्वलो ऽपि बलीयसा ।
    यो ऽ स्यात्पीठगः कश्चित्किं पुनः समरे स्थितः ॥
; ---------------------------------------------
; 3462 : page 2.253
    न शरन्मेघवत्कार्यं वृथैव घनगर्जितम् ।
    परस्यार्थं वा प्रकाशयति नो महान् ॥
; ---------------------------------------------
; 3463 : page 2.253
    न शास्त्रैर्नापि गुरुणा दृश्यते परमेश्वरः ।
    दृश्यते स्वात्मनैवात्मा स्वया सत्त्वस्थया धिया ॥
; ---------------------------------------------
; 3464 : page 2.254
    न शृणोति वचो यस्तु मन्त्रिणः स महीपतिः ।
    अनीतिपवनक्षिप्तः कार्याब्धौ संप्रलीयते ॥
; ---------------------------------------------
; 3465 : page 2.254
    न शृणोति सतां मन्त्रमसतां च शृणोति यः ।
    अचिरेण स संप्राप्य विपदं परितप्यते ॥
; ---------------------------------------------
; 3466 : page 2.254
    न शैलशृङ्गै कमलं प्ररोहति न दुर्जनः क्वापि शुभं प्रयाति च ।
    न साधवो यान्ति कदापि विक्रियां यवाः प्रकीर्णा न भवन्ति शालयः ॥
; ---------------------------------------------
; 3467 : page 2.254
+   <s>न शोचन्प्रतिकुर्वीत</s> s. Spruch 3245.
+   <s>नश्यति विपुलमतेरपि</s> s. Spruch <s>विपुलमतेरपि नश्यति</s>. [=6156]
    नश्यतो युध्यतो वापि तावद्भवति जीवितम् ।
    यावद्धातासृजत्पूर्वं न यावन्मनसेप्सितम् ॥
; ---------------------------------------------
; 3468 : page 2.254
    नश्यन्ति गुणा गुणिनां पुरुषाणामगुणवत्सु पुरुषेषु ।
    अञ्जनगिरिशिखरेष्विव निशासु चन्द्रांशवः पतिताः ॥
; ---------------------------------------------
; 3469 : page 2.255
    न श्रद्दधाति कल्याणं परेभ्यो ऽप्यात्मशङ्कितः ।
    निराकरोति मित्राणि यो वै सो ऽघमपूरुषः ॥
; ---------------------------------------------
; 3470 : page 2.255
    न श्रेयसां मनस्तृप्तं वाडवाग्निर्न पाथसाम् ।
    वसुंधरान रजसां न पुंसां कुलटा तथा ॥
; ---------------------------------------------
; 3471 : page 2.255
    नष्टं समुद्रे पतितं नष्टं वाक्यमशृण्वति ।
    अनात्मनि श्रुतं नष्टं हुतमनग्निकम् ॥
; ---------------------------------------------
; 3472 : page 2.255
    नष्टमपात्रे दानं नष्टं हितमलसबुद्धिविज्ञाने ।
    नष्टं कृतमकृतज्ञे नष्टं दाक्षिण्यमनभिज्ञे ॥
; ---------------------------------------------
; 3473 : page 2.255
    नष्टं मृतमतिक्रान्तं नानुशोचन्ति पण्डिताः ।
    पण्डितानां च मूर्खाणां विशेषो ऽयं यतः स्मृतः ॥
; ---------------------------------------------
; 3474 : page 2.255
    नष्टे धने वा दारे वा पुत्रे पितरि वा मृते ।
    अहो दुःखमिति ध्यायन्दुः खस्योपचितिं चरेत् ॥
; ---------------------------------------------
; 3475 : page 2.256
    न संशयमनारुह्य नरो भद्राणि पश्यति ।
    संशयं पुनरारुह्य यदि जीवति पश्यति ॥
; ---------------------------------------------
; 3476 : page 2.256
    न संसारोत्पन्नं चरितमनुपश्यामि कुशलं
      विपाकः पुण्यानां जनयति भयं मे विमृशतः ।
    महद्भिः पुण्यौधैश्चिरिगृहीताश्च विषया
      महान्तो जायन्ते व्यसनमिव व्यसनमिव दातुं विषयिणाम् ॥
; ---------------------------------------------
; 3477 : page 2.256
    न स क्ष्यो महाराज यः क्षयो वृद्धिमावहेत् ।
    क्षयः स त्विह मन्तव्यो यं लब्ध्वा बहु नाशयेत् ॥
; ---------------------------------------------
; 3478 : page 2.256
    न सख्यमजरं लोके विद्यते जातु कस्यचित् ।
    कालो वैनं विहरति क्रोधो वैनं हरत्युत ॥
; ---------------------------------------------
; 3479 : page 2.257
    न सत्यं दानमानौ वा यज्ञो वाप्याप्तदक्षिणः ।
    तथा बलकराः सीते सेवा पितुर्मता ॥
; ---------------------------------------------
; 3480 : page 2.257
+   <s>न स सत्येन मृगाङ्क एषः</s> s. Spruch <s>नो सत्येन मृगाङ्क एषः</s>.
    न स प्रकारः को ऽप्यस्ति येनेयं भवितव्यता ।
    छायेव निजदेहस्य लङ्घ्यते जातुः जन्तुभिः ॥
; ---------------------------------------------
; 3481 : page 2.257
    न सा प्रीतिर्दिविष्ठस्य सर्वकामानुपाश्नतः ।
    संभवेद्या परा प्रीतिर्गङ्गायाः पुलिने नृणाम् ॥
; ---------------------------------------------
; 3482 : page 2.257
+   <s>न सा भार्येति वक्तव्या (विख्याता)</s> s. Spruch 3484.
+   <s>न सा विद्या न तच्छिल्पम् (तद्दानम्)</s> s. den folgenden Spruch.
    न सा विद्या न तच्छीलं न सा कला ।
    अर्थार्थिभिर्न तद्वैर्यं धनिनां यन्न कीर्त्यते ॥
; ---------------------------------------------
; 3483 : page 2.257
    न सा सभा यत्र न सन्ति वृद्धा न ते वृद्धा ये न वदन्ति धर्मम् ।
    नासौ धर्मो यत्र न सत्यमस्ति न तत्सत्यं यच्छलेनाभ्युपेतम् ॥
; ---------------------------------------------
; 3484 : page 2.258
    न सा स्त्री ह्यभिमन्तव्या भर्ता न तुष्यति ।
    तुष्टे भर्तरि नारीणां तुष्टाः स्युः सर्वदेवताः ॥
; ---------------------------------------------
; 3485 : page 2.258
    न साहसैकान्तरआनुवर्तिना न चाप्यपायोपहतान्तरात्मना ।
    विभूतयः शक्यमवाप्तुमूर्जिता नये च शैर्ये च वसन्ति संपदः ॥
; ---------------------------------------------
; 3486 : page 2.258
    न सीदन्नपि घर्मेण मनो ऽघर्मे निवेशयेत् ।
    अधार्मिकाणां पापानामाशु पश्यन्विपर्ययम् ॥
; ---------------------------------------------
; 3487 : page 2.258
    न सुखं दुःखमेवास्ति यस्मात्तदुपलभ्यते ।
    दुःखार्तस्य प्रतीकारे सुखसंज्ञा विधीयते ॥
; ---------------------------------------------
; 3488 : page 2.259
    न सुतैर्न च विन्तेन कर्मणा न च तत्फलम् ।
    प्राप्नुयात्पुरुषो ऽत्यन्तं गङ्गां प्राप्य यदाप्नुयात् ॥
; ---------------------------------------------
; 3489 : page 2.259
    न सुवर्णं न रत्नानि न च राज्पपरिक्तियाम् ।
    तथा वाञ्छन्ति कामिन्यो यथाभीष्टतमं वरम् ॥
; ---------------------------------------------
; 3490 : page 2.259
+   <s>न सो ऽस्ति पुरुषो राजन्</s> s. Spruch 3492.
    न सो ऽस्ति पुरुषो राज्ञां यो न कामयते श्रियम् ।
    अशक्ता एव सर्वत्र नरेन्द्रं पर्युपासते ॥
; ---------------------------------------------
; 3491 : page 2.259
    न सो ऽस्ति पुरुषो राज्ञां यो न कामयते श्रियम् ।
    न शक्तिर्यावदस्यास्ति तावत्संसेवते परम् ॥
; ---------------------------------------------
; 3492 : page 2.259
    न सो ऽस्ति पुरुषो राज्ञां यो न कामयते श्रियम् ।
    परस्य युवतीं भार्यां साकाङ्क्षं वीक्षते न कः ॥
; ---------------------------------------------
; 3493 : page 2.260
+   <s>न सो ऽस्ति पुरुष्प् लोके</s> s. den vorangehenden Spruch.
    न स्कन्दते न व्यथते न विनश्यते कर्हिचित् ।
    वरिष्ठमग्निहोत्रेभ्यो ब्राह्मणस्य मुखे हुतम् ॥
; ---------------------------------------------
; 3494 : page 2.260
    न स्तूयसे नरेन्द्र त्वं ददासीति कदा च न ।
    स्वमेव मत्वा गृह्णन्ति यतस्त्वद्धनमर्थिनः ॥
; ---------------------------------------------
; 3495 : page 2.260
    न स्त्रीजितः प्रमूढः स्याद्गाढरागवशीकृतः ।
    पुत्रशोकाद्दशरथो जीवं जायाजितो ऽत्यजत् ॥
; ---------------------------------------------
; 3496 : page 2.260
    न स्त्रीणामप्रियः कश्चित्प्रियो वापि न विद्यते ।
    गावस्तृणमिवारण्ये प्रार्थयन्ति नवं नवम् ॥
; ---------------------------------------------
; 3497 : page 2.260
    न स्त्रीभ्यः किंचिदन्यद्वै पापीयस्तरमस्ति वै ।
    स्त्रीयो हि मूलं दोषाणां तथा त्वमपि वेत्थ ह ॥
; ---------------------------------------------
; 3498 : page 2.260
    न स्थातव्यं न गन्तव्यं क्षणमप्यधमैः सह ।
    पयो ऽपि शौण्डिनीहस्ते मदिरां मन्यते जनः ॥
    [Seite2.261]
; ---------------------------------------------
; 3499 : page 2.261
    न स्थाव्यं न गन्तव्यं क्षणमप्यसता सह ।
    असतां सम्गमो मृत्युः सतां सङ्गो हि भेषजम् ॥
; ---------------------------------------------
; 3500 : page 2.261
    न स्थातव्यं न गन्तव्यं दुर्जनेन समं क्वचित् ।
    काकसङ्गाद्धतो हंसस्तिष्ठन्गच्छंश्च वर्तकः ॥
; ---------------------------------------------
; 3501 : page 2.261
    न स्नानमाचरेद्भुक्त्वा नातुरो न महानिशि ।
    न वस्त्रैः सह नाजस्रं नाविज्ञाते जलाशये ॥
; ---------------------------------------------
; 3502 : page 2.261
    न स्नेहेन न विद्यया न च धिया रूपेण शौर्येण वा
      नेर्ष्याचाटुभयार्थदानविनयक्रोधक्षमामार्दवैः ।
    लज्जायौवनभोगसत्यकरुणासत्त्वादिभिर्वा गुणै-
      र्गृह्यन्ते न विभूतिभिश्च ललना दुःशीलचित्ता यतः ॥
; ---------------------------------------------
; 3503 : page 2.262
    न स्पृशत्यायुधं जातु न स्त्रीणां स्तनमण्डलम् ।
    अमनुष्यस्य कस्यापि हस्तो ऽयं न किलाफलः ॥
; ---------------------------------------------
; 3504 : page 2.262
    न स्वप्नेन जयेन्निद्रां न कामेन जयेत्स्त्रियः ।
    नेन्धनेन जयेदग्निं न पानेन सुरां जयेत् ॥
; ---------------------------------------------
; 3505 : page 2.262
    न स्वल्पमप्यध्यवसायभीरोः करोति विज्ञाननिधिर्गुणं हि ।
    अन्धस्य किं हस्ततलस्थितो ऽपि प्रका??यत्यर्थमिह प्रदीपः ॥
; ---------------------------------------------
; 3506 : page 2.262
    न स्वल्पस्य कृते भूरि नाशयेन्मतिमान्नरः ।
    एतदेव हि पाण्डित्यं यत्स्वल्पाद्भूरिरक्षणम् ॥
; ---------------------------------------------
; 3507 : page 2.262
    न स्वे सुखे वै कुरुते प्रहर्षं नान्यस्य दुःखे भवति प्रहृष्टः ।
    दत्त्वा न पश्चात्कुरुते ऽनुतापं स कथ्यते सत्पुरुषार्यशीलः ॥
; ---------------------------------------------
; 3508 : page 2.263
+   <s>न हयैर्न च मातङ्गैः</s> s. Spruch 3395.
    न हायनैर्न पलितैर्न वित्तेन न बन्धुभिः ।
    ऋ१षयश्चक्रिरे धर्मं यो ऽनूचानः स नो महान् ॥
; ---------------------------------------------
; 3509 : page 2.263
    न हायनैर्न पलितैर्न वित्तैर्न च बन्धुभिः ।
    महारथत्वं संख्यातुं शक्यं क्षत्रस्य कौरव ॥
; ---------------------------------------------
; 3510 : page 2.263
    न हिंस्यात्सर्वभूतानि मैत्रायणगतश्चरेत् ।
    नेदं जीर्वत??साद्य वैरं कुर्वीत केनचित् ॥
; ---------------------------------------------
; 3511 : page 2.263
    नहि कश्चित्प्रियः स्त्रीणामञ्जसा स्वाशिषात्मनाम् ।
    पतिं पुत्रं भ्रातरं वा घ्नन्त्यर्थे घातयन्ति च ॥
; ---------------------------------------------
; 3512 : page 2.263
    नहि कस्य प्रियः को वा विप्रियो वा जगन्त्रये ।
    काले कार्यवशात्सर्वे भवन्त्येवाप्रियाः प्रियाः ॥
; ---------------------------------------------
; 3513 : page 2.264
    नहि जन्मनि ज्येष्ठत्वं ज्येष्ठत्वं गुण उच्यते ।
    गुणाद्गुरुत्वमायाति दधि दुग्धं घृतं यथा ॥
; ---------------------------------------------
; 3514 : page 2.264
    नहि तद्विद्यते किंचिद्यदर्थेन न सिध्यति ।
    यत्नेन मतिमांस्तस्मादर्थमेकं प्रसाधयेत् ॥
; ---------------------------------------------
; 3515 : page 2.264
    नहि दुर्बलदग्धस्य कुले किंचित्प्ररोहति ।
    आमूलं निर्दहत्येव मा स्म दुर्बलमासदः ॥
; ---------------------------------------------
; 3516 : page 2.264
    नहि दैवेन सिध्यन्ति कार्याण्येकेन सत्तम ।
    न चापि कर्मणैकेन द्वाभ्यां सिद्धिस्तु योगतः ॥
; ---------------------------------------------
; 3517 : page 2.264
    नहि पश्यति तुङ्ग वा श्वभ्रं वा स्त्रीजनो ऽग्रतः ।
    स्मरेण नीतः परमां धारां वाजीव सादिना ॥
; ---------------------------------------------
; 3518 : page 2.264
    नहि प्रमादात्परमस्ति कश्चिद्वधो नराणामिह जीवलोके ।
    प्रमत्तमर्था हि नरं समन्तात्त्यजन्त्यनर्थाश्च समाविशन्ति ॥
; ---------------------------------------------
; 3519 : page 2.265
    नहि भवति यन्न भाव्यं भवति च भावति च भाव्यं विनापि यत्नेन ।
    करतलगतमपि नश्यति यस्य हि भवितव्यता नास्ति ॥
; ---------------------------------------------
; 3520 : page 2.265
    नहि भाग्य विना लक्ष्मीविर्विद्या नो व्यसनं विना ।
    न संतोषं विना सौख्यं मुक्तिर्नापि शमं विना ॥
; ---------------------------------------------
; 3521 : page 2.265
    नहि विश्वसनीयं स्यात्तपश्छद्मस्थिते ऽधमे ।
    दृश्यन्ते चैव तीर्थेषु गलवार्त्तास्तपस्विनः ॥
; ---------------------------------------------
; 3522 : page 2.265
    नहि वैराग्निरुद्भूतं कर्म चाप्यपराधजम् ।
    शाम्यदग्ध्वा नृपते विना ह्येकतरक्षयात् ॥
; ---------------------------------------------
; 3523,3524 : page 2.265
    नहि वैराणि शाम्यन्ति कुले दुःखगतानि च ।
    आख्यातारश्च विद्यन्ते कुले वै ध्रियते पुमान् ॥
    उपगृह्य तु वैराणि सान्त्वयन्ति नराधिप ।
    अथैनं प्रतिपिंषन्ति पूर्णं घटमिवाश्मनि ॥
; ---------------------------------------------
; 3525 : page 2.266
+   <s>नहि सिंहः परालीढम्</s> s. Spruch 3334.
    नहि स्त्रीभ्यः परं पुत्र पापीयः किंचिदस्ति वै ।
    अग्निर्हि प्रमदा दिप्तो मायाश्च मयजा विभो ॥
; ---------------------------------------------
; 3526 : page 2.266
    नहि स्वसुखमन्विच्छन्पीडयेत्कृपणं नृपः ।
    कृपणः पीड्यमानो हि मन्युना हन्ति पार्थिवम् ॥
; ---------------------------------------------
; 3527 : page 2.266
+   <s>नहीदृशं संवदनम्</s> s. den folgenden Spruch.
    नहीदृशं संवननं त्रिषु लोकेषु विद्यते ।
    दया मैत्री च भूतेषु दानं च मधुरा च वाक् ॥
; ---------------------------------------------
; 3528 : page 2.266
+   <s>नहीद्र्शं संवलनम्</s> s. den voranhenden Spruch.
    नहीदृशमनायुष्यं लोके किं च न विद्यते ।
    यादृशं पुरुषस्येह परदारोपसेवनम् ॥
; ---------------------------------------------
; 3529 : page 2.266
    न हृष्यत्यात्मसंमाने नावमानेन तप्यते ।
    गाङ्गो ह्रद इवाक्षोभ्यो यः स पण्डित उच्यते ॥
; ---------------------------------------------
; 3530 : page 2.267
    नह्यतो दुष्करतरं मन्ये लोकेष्वपि त्रिषु ।
    यः सपत्नश्रियं दीप्तां हीनश्रीः पर्युपासते ॥
; ---------------------------------------------
; 3531 : page 2.267
+   <s>नह्यनाड्यः सखाढ्यस्य</s> s. Spruch 3281.
    नह्यम्मयानि तीर्थानि न देवा मृच्छिलामयाः ।
    ते पुनन्त्युरुकालेन दर्शनदेव साध्वः ॥
; ---------------------------------------------
; 3532 : page 2.267
    नह्यविज्ञातशीलस्य प्रदातव्यः प्रतिश्रयः ।
    मत्कुणस्य च दोषेण हता मन्दविसर्पिणी ॥
; ---------------------------------------------
; 3533 : page 2.267
    नह्यविज्ञाय तत्त्वेन कोपं कुर्यात्कदा च न ।
    भुजंगमिव मन्यन्ते निर्दोषक्रोधनं जनः ॥
; ---------------------------------------------
; 3534 : page 2.267
    नह्यहानि निवर्तन्ते न मासा न पुनः समाः ।
    जातानां सर्वभूतानां न पक्षा न पुनः क्षपाः ॥
; ---------------------------------------------
; 3535 : page 2.267
+   <s>नह्येकसाधको (नह्येकः सा°) हेतुः</s> s. Spruch 1685.
    नाकस्माच्छाण्डिलीमाता विक्रीणाति तिलैस्तिलान् ।
    लुञ्चितानिरैर्येन हेतुरत्र भविष्यति ॥
; ---------------------------------------------
; 3536 : page 2.268
    नाकस्माद्युवती वृद्धं केशेष्वाकृष्य चुम्बति ।
    पतिं निर्दयमालिङ्ग्य हेतुरत्र भविष्यति ॥
; ---------------------------------------------
; 3537 : page 2.268
    नाकारणरुषां संख्या संख्याताः कारणक्रुधः ।
    कारणे ऽपि न कुप्यन्ति ये ते जगति पञ्चषाः ॥
; ---------------------------------------------
; 3538 : page 2.268
    नाकारमुद्वहसि नैव विकत्थसे त्वं
      दित्सां न सूचयसि मुञ्चसि सत्फलानि ।
    निःशब्दवर्षणमिवाम्बुधरस्य राज-
      न्संलक्ष्यते फलत एव तव प्रसादः ॥
; ---------------------------------------------
; 3539 : page 2.268
    नाकालतो भानुरुपैति योगं नाकालतो ऽस्तं गिरिउमभ्युपैति ।
    नाकालतो वर्धते च चन्द्रः समुद्रो ऽपि महोर्मिमाली ॥
; ---------------------------------------------
; 3540 : page 2.268
    नाकालतो म्रियते जायते वा नाकालतो व्याहरते च बालः ।
    नाकालतो यौवनमभ्युपैति नाकालतो रेहति बीजमुप्तम् ॥
; ---------------------------------------------
; 3541 : page 2.269
    नाकामत्ताः खगपन्नगाश्च मृगद्विपाः शैलमृगाश्च लोके ।
    नाकालतः स्त्रीषु भवन्ति गर्भा नायान्त्यकाले शिशिरोष्णवर्षाः ॥
; ---------------------------------------------
; 3542 : page 2.269
+   <s>नाकाले म्रियते जन्तुः</s> s. Spruch <s>नाप्राप्तकलो म्रियते</s>.
    नाक्रोशी स्यान्नावमानी परस्य मित्रद्रोही नोत नीचोपसेवी ।
    न चाभिमानी न च हीनवृत्तो रूक्षां वाचं रुषतीं वर्जयीत ॥
; ---------------------------------------------
; 3543 : page 2.269
    नागामिनमनर्थं हि प्रतिघातशतैरापि ।
    शक्नुवन्ति प्रतिव्योढुमृते बुद्धिबलान्नरः ॥
; ---------------------------------------------
; 3544 : page 2.269
    नागुणी गुणिनं वेत्ति गुणी गुणिषु मत्सरी ।
    गुणी च गुणरागी च विरलः सरलो जनः ॥
; ---------------------------------------------
; 3545 : page 2.269
    नागो भाति मदेनं कं जलरुहैः पूर्णेन्दुना शर्वरी
      शीलेन प्रमदा जवेत तुरगो नित्योत्सवैर्मन्दिरम् ।
    वाणी व्याकरणेन हंसमिथुनैर्नद्यः सभा पण्डितैः
      सत्पुत्रेण कुलं नृपेण वसुधा लोकत्रयं धार्मिकैः ॥
; ---------------------------------------------
; 3546 : page 2.270
    नाग्निं मुखेनोपधमेन्नाधः कुर्यान्न लङ्घयेत् ।
    नामेध्यं प्रक्षिपेद्वह्नौ न च पादौ प्रतापयेत् ॥
; ---------------------------------------------
; 3547 : page 2.270
    नाग्निस्तृप्यति काष्ठानां नापगानां महोदधिः ।
    नान्तकः सर्वभूतानां न पुंसां वामलोचना ॥
; ---------------------------------------------
; 3548 : page 2.270
    नाग्निहोत्रं विना वेदा न च दानं विना क्रिया ।
    न भावेन विना सिद्धिस्तस्माद्भावो हि कारणम् ॥
; ---------------------------------------------
; 3549 : page 2.270
    नाच्छादयति कौपीनं न दंशमशकापहम् ।
    शुनः पुच्छमिव व्यर्थं पाण्डित्यं धर्मवर्जितम् ॥
; ---------------------------------------------
; 3550 : page 2.271
    नाच्छित्त्वा परमर्माणि नाकृत्वा कर्म दारुणम् ।
    नाहत्वा मत्स्यघातीव प्राप्नोति महतीं श्रियम् ॥
; ---------------------------------------------
; 3551 : page 2.271
    नाज्ञातबलवीर्येषु पुमान्किंचित्प्रयोजयेत् ।
    न भ्राजते प्रयुक्तं हि ज्योत्स्ना हिमगिरौ यथा ॥
; ---------------------------------------------
; 3552 : page 2.271
    नातन्त्री वाद्यते वीणा नाचक्रो वर्तते रथः ।
    नापतिः सुखमेधेत या स्यादपि शतात्मजा ॥
; ---------------------------------------------
; 3553 : page 2.271
+   <s>नातन्त्री विद्यते वीणा</s> s. den vorangehenden Spruch.
    नातः श्रीमत्तरं किंचिदन्यत्पथ्यतमं तथा ।
    प्रभविष्णोर्यथा तात क्षमा सर्वत्र सर्वदा ॥
; ---------------------------------------------
; 3554 : page 2.272
    नातिदूरे न चासन्ने धनाड्यै नातिदुर्बले ।
    व्याधिते चाङ्गहीने च षड्भ्यः कन्या न दीयते ॥
; ---------------------------------------------
; 3555 : page 2.272
    नातिनीचैर्न वाप्युच्चैर्भावितव्यं फलार्थिना ।
    स्तोकं नत्वा पिबन्नम्भः कुम्भः प्राप्तो ऽतिपूर्णताम् ॥
; ---------------------------------------------
; 3556 : page 2.272
    नातिप्रसङ्गः प्रमदासु नेच्छेद्बलं स्त्रीषु विवर्धमानम् ।
    अतिप्रसक्तैः पुरुषैर्यतस्ताः क्रीडन्ति काकैरिव लूनपक्षैः ॥
; ---------------------------------------------
; 3557 : page 2.272
    नातिभारो ऽस्ति दैवस्य पौरुषे नियता मतिः ।
    दैवपौरुषसंयोगात्सिद्धिर्नित्यमवाप्यते ॥
; ---------------------------------------------
; 3558 : page 2.272
+   <s>नातिवेद्यं प्रकुर्वीत</s> s. Spruch 3580.
    नातीव मृदुना भाव्यं मृदुः सर्वत्र बाध्यते ।
    निःसारां कदलीं दृष्ट्वा छेत्तुं को न समुद्यतः ॥
; ---------------------------------------------
; 3559 : page 2.272
    नातुरः प्रतिकूलोक्तैर्वशै वैद्यस्य वर्तते ।
    वर्तते त्वनुकूलोक्तैः साम्नैवाचरतः क्रियाम् ॥
; ---------------------------------------------
; 3560 : page 2.273
    नातो विशिष्टं पश्यामि बान्धवं वै कुलस्त्रियाः ।
    पतिर्बन्धुः प्रभुर्भर्ता दैवतं गुरुरेव च ॥
; ---------------------------------------------
; 3561 : page 2.273
+   <s>नात्मच्छिद्रं परो विद्यात्</s> s. Spruch <s>नास्य च्छिद्रं परो विद्यात्</s>.
    नात्मनः कामकारो हि पुरुषो ऽयमनीश्वरः ।
    इतश्चेतरश्चैनं कृतान्तः परिकर्षति ॥
; ---------------------------------------------
; 3562 : page 2.273
    नात्मानमवन्येत पूर्वाभिरसमृद्धिभिः ।
    आ मृत्योः श्रियमन्विच्छेन्नैनां मन्येत दुर्लभाम् ॥
; ---------------------------------------------
; 3563 : page 2.273
    नात्यक्त्त्वा सुखमाप्नोति नात्यक्त्त्वा विन्दते परम् ।
    नात्यक्त्त्वा चाभयः शेति त्यक्त्त्वा सर्वं सुखी भव ॥
; ---------------------------------------------
; 3564 : page 2.273
    नात्यन्तसरलैर्भाव्यं गत्वा पश्य वनस्थलीम् ।
    छिद्यन्ते सरलास्तत्र कुब्जाब्जास्तिष्ठन्ति पादपाः ॥
; ---------------------------------------------
; 3565 : page 2.274
    नात्यमर्थार्थितया लुब्ध उद्वेजयेज्जनम् ।
    अब्धिर्दत्ताश्वर त्नश्रीमथ्यमानो ऽसृजद्विषम् ॥
; ---------------------------------------------
; 3566 : page 2.274
    नात्र कश्चिद्यथाभावं प्राणी समतिवर्तते ।
    तेन तस्मिन्न सामर्थ्यं प्रेतस्यास्त्यनुशोचतः ॥
; ---------------------------------------------
; 3567 : page 2.274
    नात्र व्याधशराः पतन्ति परितो नैवात्र दावानलो
      नात्रोच्चावचभीतिरस्ति चपला नो वागुरा भङ्गुरा ।
    इत्यालोच्य कुरङ्गकेण सहसा नक्षत्रनाथः श्रितः
      को जानाति यदत्र दास्यति विधिः स्वर्भानुदन्तव्रणम् ॥
; ---------------------------------------------
; 3568 : page 2.274
+   <s>नात्रोदकसमं दानम्</s> s. Spruch 3583.
    नाथे श्रीपुरुषोत्तमे त्रिजगतामेकाधेपे चेतसा
      सेव्ये स्वस्य पदस्य दातरि सुरे नारायणे तिष्ठति ।
    यं कंचित्पुरुषाधमं कतिपयग्रामेशमल्पार्थदं
      सेवायै मृगयामहे नरमहो मूढा वराका वयम् ॥
; ---------------------------------------------
; 3569 : page 2.275
    नादातारं भजन्त्यर्था न क्लीबं नातिनिष्क्रियम् ।
    नाकर्मशीलं नाशूरं तथा नैवातपस्विनम् ॥
; ---------------------------------------------
; 3570 : page 2.275
+   <s>नादातृगृहजो लुब्धः</s> s. Spruch 3592.
    नादित्येन विना दिनं न च विना पूर्णेन्दुना कौमुदी
      नो पुत्रेण विना कुलं न च विना मूलेन कारस्करः ।
    नो द्रवेण विना सुखं न च विना ज्ञानेन तत्त्वं क्वचि-
      न्नाभ्यासेन विना श्रुतं न च विना दानेन कीर्तिस्तथा ॥
; ---------------------------------------------
; 3571 : page 2.275
    नादेवसत्त्वा नाप्राज्ञाः पुरुषा नाल्पदर्शिनः ।
    पितुर्नियोगे तिष्ठन्ति न चाकल्याणभागिनः ॥
; ---------------------------------------------
; 3572 : page 2.275
    नाद्रव्ये निहिता काचित्क्रिया फलवती भवेत् ।
    न व्यापारशतेनापि शुकवत्पाठ्यते बकः ॥
; ---------------------------------------------
; 3573 : page 2.275
    नाधनो धर्मकृत्यानि पथावदनुतिष्ठति ।
    घानाद्धि धर्मः स्रवति शैलादधि नदी यथा ॥
    [Seite2.276]
; ---------------------------------------------
; 3574 : page 2.276
+   <s>नाधर्मश्चरितो राजन्</s> s. den folgenden Spruch.
    नाधर्मश्चरितो लोके सद्यः फलति गौरिव ।
    शनैरावर्तमानस्तु कर्तुर्मूलानि कृन्तति ॥
; ---------------------------------------------
; 3575 : page 2.276
    नाधीतं शब्दशास्त्रं स्फुटपदविमलं हेतुतत्त्वार्थयुक्तं
      श्रोणीभारालसाङ्गी कुचभरनमिता लालिता नो मृगाक्षी ।
    विप्रेभ्यो नैव न च हुतमनले नार्चितो शंभुदेवो
      हा कष्टं मन्दभाग्यो मरणवशगतः कं वरं प्रार्थयामि ॥
; ---------------------------------------------
; 3576 : page 2.276
    नानन्तेनापि कालेन नृसुरासुरसंभवैः ।
    तृप्तिर्भोगैर्भवेज्जन्तोर्नद्योधैरिव वारिधेः ॥
; ---------------------------------------------
; 3577 : page 2.276
+   <s>नानन्यजः पितृद्वेषी</s> s. Spruch 3593.
    नानर्थकं सान्त्वयति प्रतिज्ञाय ददाति च ।
    रन्ध्रं परस्य जानाति यः स मध्यमपूरुषः ॥
    [Seite2.277]
; ---------------------------------------------
; 3578 : page 2.277
+   <s>नानाम्यं नमए दारु</s> s. den folgenden Spruch.
    नानाम्यं नाम्यते दारु नाश्मनि स्यात्क्षुरक्रिया ।
    सूचीमुख विजानीहि नाशिष्यायोपदिश्यते ॥
; ---------------------------------------------
; 3579 : page 2.277
    नानिलो ऽग्निर्न वरुणो न चान्ये त्रिदशा द्विज ।
    प्रियाः स्त्रीणां यथा कामो रतिशीला हि योषितः ॥
; ---------------------------------------------
; 3580 : page 2.277
    नानिवेद्य प्रकुर्वीत भृत्यः किंचिदपि स्वयम् ।
    कार्यमापत्प्रतीकारादन्यत्र जगतीपतेः ॥
; ---------------------------------------------
; 3581 : page 2.277
    नानुतिष्ठति कार्याणि भयेषु न बिभोति च ।
    क्षिप्रं राज्याच्च्युतो दीनस्तृणैस्तुल्यो भवेदिह ॥
; ---------------------------------------------
; 3582 : page 2.277
+   <s>नानुतिष्ठसि कार्याणि</s> s. den vorangehenden Spruch.
    नान्तं सर्वविधित्सानां गतपूर्वो ऽस्ति कश्च न ।
    शरीरे जीविते चैव तृष्णा मन्दस्य वर्धते ॥
    [Seite2.278]
; ---------------------------------------------
; 3583 : page 2.278
    नान्नोदक्लसमं दानं न तिथिर्द्वाशीसमा ।
    न गायत्र्याः परो मन्त्रो न मातुः परदैवतम् ॥
; ---------------------------------------------
; 3584 : page 2.278
    नान्यद्रीतात्प्रियं लोके देवानामपि दृश्यते ।
    श्ष्कस्नायस्वराह्लादात्त्र्यक्षं जग्राह रावणः ॥
; ---------------------------------------------
; 3585 : page 2.278
    नान्यदुःखतरं किंचिल्लोकेषु प्रतिभाति मे ।
    अथैर्विहीनः पुरुषः परैः संपरिभूयते ॥
; ---------------------------------------------
; 3586 : page 2.278
    नापत्रपेत प्रश्नेषु नाविभाव्यां गिरं सृजेत् ।
    न त्वरेत न चासूयेत्तथा संगृह्यते परः ॥
; ---------------------------------------------
; 3587 : page 2.278
    नापरीक्ष्य नयेद्दण्डं न च कारणम् ।
    धर्मस्तु विभजत्यर्थमुभयोः पुण्यपापयोः ॥
; ---------------------------------------------
; 3588 : page 2.278
    नापरीक्ष्य नयेद्दण्डं न च मन्त्रं प्रकाशयेत् ।
    विसृजेन्न च लुब्धेभ्यो विश्वसेन्नापकारिषु ॥
; ---------------------------------------------
; 3589 : page 2.279
+   <s>नापिकस्य गृह्है क्षौरम्</s> s. den folgenden Spruch.
    नापितस्य गृहे क्षौरं पाषाणे गन्धलेपनम् ।
    आत्मरूपं जले पश्यन् शक्रस्यापि श्रियं हरेत् ॥
; ---------------------------------------------
; 3590 : page 2.279
    नापीडिता वमन्त्युच्चैरन्तःसारं महीपते ।
    दुष्टव्रणा इव प्रायो भवन्ति हि नियोगिनः ॥
; ---------------------------------------------
; 3591,3592,3593 : page 2.279
    नापुंश्चलीयो दुःशीलो नाद्रोहो नित्यशङ्कितः ।
    नावाचालो मृषाभाषी नाकायस्थः कृतघ्नधीः ॥
    नादातृगृहजो लुब्धो नानीर्ष्यो नित्यदुःखितः ।
    नास्त्रीजितः सर्वहास्यो नावृद्धः स्निग्धभाषितः ॥
    नानन्यजः पितृद्वेषी नारागी निरपत्रपः ।
    नाक्षुद्रविद्यः पापीयानिति भूतार्थसंग्रहः ॥
; ---------------------------------------------
; 3594 : page 2.279
    नापृष्टः कस्यविद्ब्रूयान्न चान्यायेन पृच्छतः ।
    जानन्नपि हि मेधावी जडवल्लोक आचरेत् ॥
    [Seite2.280]
; ---------------------------------------------
; 3595 : page 2.280
    नाप्राप्तकालो म्रियते विद्धः शरशतैरपि ।
    तृणाग्रेणापि संस्पृष्टः प्राप्तकालो न जीवति ॥
; ---------------------------------------------
; 3596 : page 2.280
    नाप्राप्यमभिवाञ्छन्ति नष्टं नेच्छन्ति शोचितुम् ।
    आपत्सु च न मुह्यन्ति नराः पण्डितबुद्धयः ॥
; ---------------------------------------------
; 3597 : page 2.280
    नाबीजं जायते किंचिन्न बीजेन विना फलम् ।
    बीजाद्बीजं प्रभवति बीजादेव फलं स्मृतम् ॥
; ---------------------------------------------
; 3598 : page 2.280
    नाभक्ष्यं भक्षयेत्प्राज्ञः प्राणैः कण्ठगतैरपि ।
    विशेषात्तदृपि स्तोकं लोकद्वयविनाशकम् ॥
; ---------------------------------------------
; 3599 : page 2.280
    नाभागधेपः प्राप्नोति धनं सुबलवानपि ।
    भागधेयान्वितश्चार्थं कृशो बालश्च विन्दति ॥
; ---------------------------------------------
; 3600 : page 2.281
+   <s>नाभित्त्वा परमर्माणि</s> s. Spruch 3550.
    नाभिनन्देत मरणं नाभिनन्देत जीवितम् ।
    कालमेव प्रतीक्षेत निदेशं भृतको यथा ॥
; ---------------------------------------------
; 3601 : page 2.281
    नाभिषेको न संस्कारः सिंहस्य क्रियते मृगैः ।
    विक्रमार्जितराज्यस्य स्वयमेव मृगेन्द्रता ॥
; ---------------------------------------------
; 3602 : page 2.281
    नाभूतिकालेषु फलं ददन्ति शिल्पानि मन्त्राश्च तथौषधानि ।
    तान्येव कालेन समाहितानि सिध्यन्ति वर्धन्ति च भूतिकाले ॥
; ---------------------------------------------
; 3603 : page 2.281
    नाभ्यस्ता भुवि वादिवृन्ददमनी विद्या विनीतोचिता
      खङ्गाग्रैः करिकुम्भपीठदलनैर्नाकं न नीतं यशः ।
    कान्ताकोमलपल्लवाधररसः पीतो न चन्द्रोदये
      तारुण्यं गतमेव निष्फलमहो शून्यालये दीपवत् ॥
; ---------------------------------------------
; 3604 : page 2.282
    नाभ्युत्थानक्रिया यत्र नालापा मधुराक्षराः ।
    गुणदोषकथा नैव तत्र हर्म्ये न गम्यते ॥
; ---------------------------------------------
; 3605 : page 2.282
    नाममात्रेण तुष्येत छन्त्रेण च महीपतिः ।
    भृत्येभ्यो विसृजेदर्थान्नैकः सर्वहरो भवेत् ॥
; ---------------------------------------------
; 3606 : page 2.282
    नामापि स्त्रीति संह्लादि विकरोत्येव मानसम् ।
    किं पुनर्दर्शनं तस्या विलासोल्लासितभ्रुंवः ॥
; ---------------------------------------------
; 3607 : page 2.282
    नामुत्र हि सहायार्थं पिता माता च तिष्ठतः ।
    न पुत्रदारं न ज्ञातर्धार्मस्तिष्ठति केवलः ॥
; ---------------------------------------------
; 3608 : page 2.282
    नामृतं न विषं किंचिदेकां मुक्त्त्वां नितम्बिनीम् ।
    सैवामृतलता रक्ता विरक्ता विषवल्लरी ॥
; ---------------------------------------------
; 3609,3610,3611 : page 2.283
    नायकः पुरतो यायात्प्रावीरपृतनावृतः ।
    मध्ये कलत्रं स्वामी च कोशः फल्गु च यद्बलम् ॥
    पार्श्वयोरुभयोरश्वा वाजिनां पार्श्वतो रथाः ।
    रथानां पार्श्वयोर्नागा नागानां चाटवीबलम् ॥
    पश्चात्सेनापतिः सर्वं पुरस्कृत्य कृती स्वयम् ॥
    यायात्संबद्धसैन्यौघः खिन्नानश्वासायञ्छनैः ॥
; ---------------------------------------------
; 3612 : page 2.283
+   <s>नायत्ते समयो रहस्यम्</s> s. den folgenden Spruch.
    नायं ते समयो रहस्यमधुना निद्राति नाथो नहि
      स्थित्वा द्रक्ष्यसि पाल्यते प्रभुरिति द्वारेषु येषां वचः ।
    चेतस्तानपहाय याहि भवनं देवस्य विश्वेशितु-
      र्निर्दौवारिकनिर्दयोक्तिपरुषं निःसीमशर्मप्रदम् ॥
; ---------------------------------------------
; 3613 : page 2.284
    नाय, अत्यन्तसंवासो लभ्यते जातु केनचित् ।
    अपि स्वेन शरीरेण किमुतान्येन केनचित् ॥
; ---------------------------------------------
; 3614 : page 2.284
+   <s>नायातः समयो रहस्यम्</s> s. Spruch 3612.
    नारण्यैर्नेष्टविषयैर्न सुतैर्न धनागमैः ।
    तथा प्रसादो भवति गङ्गां वीक्ष्य यथा भवेत् ॥
; ---------------------------------------------
; 3615 : page 2.284
    नारभेतान्यसामर्थ्यात्पुरुषः कार्यमात्मनः ।
    मतिसाम्यं द्वयोर्नास्ति कार्येषु कुरुनन्दन ॥
; ---------------------------------------------
; 3616 : page 2.284
    नाराजके कृषिकराः कर्षन्ति भयपीडिताः ।
    पशवो ऽपि न वर्तन्ते नित्यं राष्त्रे ह्यराजके ॥
; ---------------------------------------------
; 3617 : page 2.284
    नाराजके जनपदे उद्यानानि समागताः ।
    सायाह्ने क्रीडितुं यान्ति कुमार्यो हेमभूषिताः ॥
; ---------------------------------------------
; 3618 : page 2.285
    नाराजके जनपदे कश्चिदर्थः प्रसिध्यति ।
    व्यवहारा न वर्तन्ते धर्माः सज्जनसेविताः ॥
; ---------------------------------------------
; 3619 : page 2.285
    नाराजके जनपदे कारयन्ति सभां नराः ।
    उद्यानानि च रम्याणि हृष्टाः पुण्यगृहाणि च ॥
; ---------------------------------------------
; 3620 : page 2.285
+   <s>नाराजके जनपदे के ऽपि</s> s. den vorangehenden Spruch.
    नाराजके जनपदे चन्दनागुरुरूषिताः ।
    राजपुत्रा विराजन्ते वसन्त इव शाखिनः ॥
; ---------------------------------------------
; 3621 : page 2.285
    नाराजके जनपदे चरत्येकचरो वशी ।
    भावयन्नात्मनात्मानं यत्रसायंगृहो मुनिः ॥
; ---------------------------------------------
; 3622 : page 2.285
+   <s>नाराजके जनपदे तूद्यानानि</s> s. Spruch 3617.
    नाराजके जनपदे धनवन्तः कुटुम्बिनः ।
    शेरते विवृतद्वारा विश्वस्तमकुतोभयाः ॥
; ---------------------------------------------
; 3623 : page 2.286
    नाराजके जनपदे धनवन्तः सुरक्षिताः ।
    शेरते विवृतद्वाराः कृषिगोरक्ष्यजीविनः ॥
; ---------------------------------------------
; 3624 : page 2.286
    नाराजके जनपदे नराः शास्त्रविशारदाः ।
    सम्वदन्तोपतिष्ठन्ते वनेषूपवनेषु च ॥
; ---------------------------------------------
; 3625 : page 2.286
    नाराजके जनपदे नानापण्योपजीविनः ।
    पण्यान्यादाय गच्छन्ति देशाद्देशं भयार्दिताः ॥
; ---------------------------------------------
; 3626 : page 2.286
+   <s>नाराजके जनपदे प्रभूतनटनर्तकाः</s> s. den folgenden Spruch.
    नाराजके जनपदे प्रहृष्टनटनर्तकाः ।
    उत्सवाश्च समाजाश्च वर्तन्ते राष्ट्रवर्धनाः ॥
; ---------------------------------------------
; 3627 : page 2.286
    नाराजके जनपदे बद्धघण्टा विषाणिनः ।
    अटन्ति राजमार्गेषु कुञ्जराः षष्टिहायनाः ॥
; ---------------------------------------------
; 3628 : page 2.286
    नाराजके जनपदे बीजमुष्टिः प्रकीर्यते ।
    नाराजके पितुः पुत्रो भार्या वा वर्तते वशे ॥
    [Seite2.287]
; ---------------------------------------------
; 3629 : page 2.287
    नाराजके जनपदे महायज्ञेषु यज्वनः ।
    ब्राह्मणा वसुसंपूर्णा विसृसन्त्याप्तदक्षिणाः ॥
; ---------------------------------------------
; 3630 : page 2.287
    नाराजके जनपदे माल्यमोदकदक्षिणाः ।
    देवताभ्यर्चनार्थाय कल्प्यन्ते निपतैर्जनैः ॥
; ---------------------------------------------
; 3631 : page 2.287
    नाराजके जनपदे यज्ञशीला द्विजातयः ।
    सन्त्राण्यन्वासते दान्ता ब्राह्मणाः संशितव्रताः ॥
; ---------------------------------------------
; 3632 : page 2.287
    नाराजके जनपदे योगक्षेमः प्रवर्तते ।
    न चाप्यराजके सेना शत्रून्विषहते युधि ॥
; ---------------------------------------------
; 3633 : page 2.287
    नाराजके जनपदे वणिजो दूरगामिनः ।
    गच्छन्ति क्षेममध्वानं बहुपण्यसमाचिताः ॥
; ---------------------------------------------
; 3634 : page 2.288
    नाराजके जनपदे वाहनैः शीघ्रवाहिभिः ।
    नरा निर्यान्त्यरण्यानि नारीभिः सह कामिनः ॥
; ---------------------------------------------
; 3635 : page 2.288
    नाराजके जनपदे विचरन्त्यकुतोभयाः ।
    कामिनः सह कान्ताभिर्विहारोद्यानभूमिषु ॥
; ---------------------------------------------
; 3636 : page 2.288
    नाराजके जनपदे विद्युन्माली महास्वनः ।
    अभिवर्षति पर्जन्यो महीं दिव्येन वारिणा ॥
; ---------------------------------------------
; 3637 : page 2.288
    नाराजके जनपदे विश्वस्ताः कुलकन्यकाः ।
    अलंकृता राजमार्गे क्रीडन्ति विहरन्ति च ॥
; ---------------------------------------------
; 3638 : page 2.288
    नाराजके जनपदे शरान्संततमस्यताम् ।
    श्रूयते तलनिर्धोष इष्वस्त्राणामुपासने ॥
; ---------------------------------------------
; 3639 : page 2.288
    नाराजके जनपदे सिद्धार्था व्यवहारिणः ।
    कथाभिरभिरज्यन्ते कथाशिलाः कथाप्रियैः ॥
; ---------------------------------------------
; 3640 : page 2.289
    नाराजके जनपदे स्वं वै भवति कर्हिचित् ।
    हरन्ति दुर्बलानां हि स्वमाक्रम्य बलान्विताः ॥
; ---------------------------------------------
; 3641 : page 2.289
    नाराजके जनपदे स्वकं भवति कस्यचित् ।
    मत्स्या इव जना नित्यं भक्षयन्ति परस्परम् ॥
; ---------------------------------------------
; 3642 : page 2.289
    नाराजके जनपदे हृष्टैः परमवाजिभिः ।
    नराः सम्यान्ति सहसा रथैश्च प्रतिमण्डितैः ॥
; ---------------------------------------------
; 3643 : page 2.289
    नाराजके पतिं भार्या यथावदनुतिष्ठति ।
    नाराजके गुरोः शिष्यः शृणोति नियतं हितम् ॥
; ---------------------------------------------
; 3644 : page 2.289
    नारिकेलसमाकारा दृश्यन्ते ऽपि हि सज्जनाः ।
    अन्ये बदरिकाकारा बहिरेव मनोहरः ॥
; ---------------------------------------------
; 3645 : page 2.289
+   <s>नारीं विगतकामाश्च</s> s. nach Spruch <s>षडेते ह्यवमन्यन्ते</s>.
    नारुंतुदः स्यादार्तो ऽपि न परद्रोहकर्मधीः ।
    ययास्योद्वजते वाचा नालोक्यां तामुदीरयेत् ॥
; ---------------------------------------------
; 3646 : page 2.290
    नारुम्तुदः स्यान्न नृशंसवादी न हीनितः परमभ्याददीत ।
    ययास्य वाचा पर उद्विजेत न तां वदेदुषतीं पापलोक्याम् ॥
; ---------------------------------------------
; 3647 : page 2.290
+   <s>नार्घन्ति (नार्घाणि) रत्नानि समुद्रजानि</s> s. Spruch <s>परीक्षका यत्र न सन्ति देशे</s>.
    नार्थाः क्लेशशतार्जिताः न च पिता मातापि नो वत्सला
      भार्या नाप्रतिरूपपौवनवती नैकोदरा भ्रातरः ।
    विश्वासैकरसानुकूलचरिता नानावयस्याश्च नो
      जीवस्यास्य भवन्ति मृत्युसमये त्राणं न चालम्बनम् ॥
; ---------------------------------------------
; 3648 : page 2.290
    नार्थिओ ऽर्थिनमभ्येति कृतार्थेनास्ति संगतम् ।
    तस्मात्सर्वाणि साध्यानि सावशेषाणि कारयेत् ॥
; ---------------------------------------------
; 3649 : page 2.291
    नार्थो न धर्मो न यशो यो ऽतीतमनुशोचति ।
    अप्यभावेन युज्येत तच्चास्य न निवर्तते ॥
; ---------------------------------------------
; 3650 : page 2.291
    नार्यस्तन्वि हठाद्धरन्ति रमणं तिष्ठन्ति नो वारिता-
      स्तत्किं ताम्यसि किं च रोदिषि मुधा तासां प्रियं मा कृथाः ।
    कान्तः केलिरुचिर्युवा सहृदयस्तादृक्पतिः कातरे
      किं नो वर्करकर्करैः प्रियशतैराक्रम्य विक्रीयते ॥
; ---------------------------------------------
; 3651 : page 2.291
+   <s>नार्यो भवन्ति (!) च हसन्ति च</s> s. Spruch 1458.
    नालं सुखाय सुहृदो नालं दुःखाय शत्रवः ।
    न च प्रज्ञालमर्थेभ्यो न सुखेभ्यो ऽप्यलं धनम् ॥
; ---------------------------------------------
; 3652 : page 2.291
    नालसाः प्राप्नुवन्त्यर्थान्न क्लीबा नाभिमानिनः ।
    न च लोकरवाद्भीता न वै श्वत्प्रतीक्षिणः ॥
; ---------------------------------------------
; 3653 : page 2.291
    नालाभकाले लभते प्रयत्ने ऽपि कृते सति ।
    लाभकाले ऽप्रयत्नेन लभते विपुलं धनम् ॥
    [Seite2.292]
; ---------------------------------------------
; 3654 : page 2.292
    नाल्पीयसि निबध्नन्ति पदमुन्नतचेतसः ।
    येषां भुवनलाभे ऽपि निःसीमानो मनोरथाः ॥
; ---------------------------------------------
; 3655 : page 2.292
    नावज्ञया प्रदातव्यं किंचिद्वा केनचित्क्वचित् ।
    अवज्ञया यद्दत्तं दातुस्तद्दोषमावहेत् ॥
; ---------------------------------------------
; 3656 : page 2.292
    नावज्ञानमवैदग्ध्यमुदर्धर्महिमैव सः ।
    यन्तीरे पङ्कमग्नानि महारत्नानि शेरते ॥
; ---------------------------------------------
; 3657 : page 2.292
    नावज्ञेयो रिपुस्तात दुर्बलो ऽपि कथं च न ।
    अल्पो ऽप्याग्निर्वनं कृत्स्नं दहत्याश्रयसंश्रयात् ॥
; ---------------------------------------------
; 3658 : page 2.292
    नावं न शक्यमारुह्य स्थले विपरिवर्तितुम् ।
    तथैव रथमारुह्य नाप्सु चर्या विधीयते ॥
; ---------------------------------------------
; 3659 : page 2.293
    नावमन्येदभिगतं न प्रणुद्यात्कथं च न ।
    अपि श्वपाके शुनि वा ज दानं विप्रणश्यति ॥
; ---------------------------------------------
; 3660 : page 2.293
+   <s>नाविदग्धः प्रियं ब्रूयात्</s> s. Spruch <s>निःस्पृहो नाधिकारी स्यात्</s>.
    शाशयितुमेव नीचः परकार्यं वेत्ति न प्रसाघयितुम् ।
    पातयितुमेव शक्तिर्नाखोरुद्धर्तुमन्नपिटम् ॥
; ---------------------------------------------
; 3661 : page 2.293
+   <s>नाशयेत्कर्षयेच्छत्रुम्(°च्छत्रून्)</s> s. Spruch <s>नित्यमाटविकं सैन्यम्</s>.
    नाशो भवति युद्धेन कदाचिदुभयोरपि ।
    सुन्दोपसन्दावन्यो ऽन्यं समवीर्यौं हतौ न किम् ॥
; ---------------------------------------------
; 3662 : page 2.293
+   <s>नाश्नाति सेवयौत्सुक्यात्</s> s. den folgenden Spruch.
    नाश्नाति स्वेच्छयौत्सुक्याद्विनिद्रो न प्रबुध्यते ।
    न निःशङ्कं वचो ब्रूते सेवको ऽप्यत्र जीवति ॥
; ---------------------------------------------
; 3663 : page 2.293
    नाश्रमः कारणं धर्मे क्रियमाणो भवेद्धि सः ।
    अतो यदात्मनो ऽपथ्यं परेषां न तदाचरेत् ॥
    [Seite2.294]
; ---------------------------------------------
; 3664 : page 2.294
    नाश्रु कुर्वन्ति ये बुद्ध्या दृष्ट्वा लोकेषु संततिम् ।
    सम्यक्प्रपश्यतः सर्वं नाश्रुर्मोपपद्यते ॥
; ---------------------------------------------
; 3665 : page 2.294
    नाश्रोत्रियः श्रोत्रियस्य नारथी रथिनः सखा ।
    नाराजा पार्थिवस्यापि सखिपूर्वं किमिष्यते ॥
; ---------------------------------------------
; 3666 : page 2.294
    नाश्रोत्रियः श्रोत्रियस्य नारथी रथिनः सखा ।
    साम्याद्धि सख्यं भवति वैषम्यान्नोपपद्यते ॥
; ---------------------------------------------
; 3667 : page 2.294
+   <s>नासत्येन मृगाङ्क एषः</s> s. Spruch<s>नो सत्येन मृगाङ्क एषः</s>.
    नासम्यक्कृतकारी स्यादुपक्रम्य कदा च न ।
    कण्टको ह्यपि दुश्छिन्न आस्रावं जनयेच्चिरम् ॥
; ---------------------------------------------
; 3668 : page 2.294
    नासां कश्चिदगम्यो ऽस्ति नासां वयसि निश्चयः ।
    विरूपं रूपवन्तं वा पुमानित्येव भुञ्जते ॥
    [Seite2.295]
; ---------------------------------------------
; 3669 : page 2.295
    नासाहसं समालम्ब्य नरो भद्राणि पश्यति ।
    साहसी सर्वकर्येषु लक्ष्मीभाजनमुत्तमम् ॥
; ---------------------------------------------
; 3670 : page 2.295
    नास्ति कामसमो व्याधिर्नास्ति मोहसमो रिपुः ।
    नस्ति क्रोधसमो वह्निर्नास्ति ज्ञानसमं सुखम् ॥
; ---------------------------------------------
; 3671 : page 2.295
+   <s>नास्ति जातु रिपुर्नाम</s> s. den folgenden Spruch.
    नास्ति जात्या रिपुर्नाम मित्रं वापि न विद्यते ।
    सामर्थ्ययोगाज्जायन्ते मित्राणि रिपवस्तथा ॥
; ---------------------------------------------
; 3672 : page 2.295
    नास्ति घर्मसमो बन्धुर्नास्ति घर्मसमा क्रिया ।
    नास्ति धर्मसमो देवः सत्यं सत्यं वदाम्यहम् ॥
; ---------------------------------------------
; 3673 : page 2.295
    नास्ति भर्तुं समो बन्धुर्नास्ति भर्तुः समा गतिः ।
    वैधव्यसदृशं दुःखं स्त्रीणामन्यन्न विद्यते ॥
; ---------------------------------------------
; 3674 : page 2.296
    नास्ति भर्तृसमो नाथो नास्ति भर्तृसमं सुखंम् ।
    विसृज्य घनसर्वस्वं भर्ता वै शरणं स्त्रियाः ॥
; ---------------------------------------------
; 3675 : page 2.296
    नास्ति भार्यासमो बन्धुर्नास्ति भार्यासमा गतिः ।
    नास्ति भार्यासमो लोके स्हायो धर्मसंग्रहे ॥
; ---------------------------------------------
; 3676 : page 2.296
    नास्ति मेघसमं तोयं नास्ति चात्मसमं बलम् ।
    नास्ति चक्षुःसमं तेजो नास्ति धान्यसमं प्रियम् ॥
; ---------------------------------------------
; 3677 : page 2.296
    नास्ति मैत्रं नरेन्द्रैश्च नास्ति मैत्रं खलैः सह ।
    नास्ति मैत्रमबोधैश्च न च क्रीडा भुजंगमैः ॥
; ---------------------------------------------
; 3678 : page 2.296
    नास्ति मैत्री स्थिरा नाम नच ध्रुवमसौहृदम् ।
    अर्थयुक्त्या तु जायन्ते मित्राणि रिपवस्तथा ॥
; ---------------------------------------------
; 3679 : page 2.296
    नास्ति यज्ञक्रिया काचिन्न श्राद्धं नोपवासकम् ।
    घर्मः स्वभर्तृशुश्रूषा तया स्वर्गं जयन्त्युत ॥
; ---------------------------------------------
; 3680 : page 2.297
+   <s>नास्ति उअज्ञः कश्चित् (किंचित्)</s> s. den vorangehenden Spruch.
    नास्ति विद्यासमं चक्षुर्नास्ति सत्यसमं तपः ।
    नास्ति रागसमं दुःखं नास्ति त्यागसमं सुखम् ॥
; ---------------------------------------------
; 3681 : page 2.297
    नास्ति वै जातितः शत्रुः पुरुषस्य विशां पते ।
    येन साधारणी वृत्तिः स शत्रुर्नेतरो जनः ॥
; ---------------------------------------------
; 3682 : page 2.297
    नास्ति सत्यसमो धर्मो न सत्याद्विद्यते परम् ।
    नहि तीव्रतरं किंचिदनृतादिह विद्यते ॥
; ---------------------------------------------
; 3683 : page 2.297
    नास्ति सत्यात्परो धर्मो नानृतात्पातकं परम् ।
    श्रुतिर्हि सत्यं धर्मश्च तस्मात्सत्यं न लोपयेत् ॥
; ---------------------------------------------
; 3684 : page 2.297
    नास्ति सा नगरी यत्र न वापी न पयोधराः ।
    दृश्यते न च यत्र स्त्री न वा पीनपयोधराः ॥
; ---------------------------------------------
; 3685 : page 2.297
    नास्ति स्त्रीणां क्रिया मन्त्रैरिति धर्मो व्यवावस्थितः ।
    निरिन्द्रिया ह्यमन्त्राश्च स्त्रियो ऽनृतमिति स्थितिः ॥
; ---------------------------------------------
; 3686 : page 2.298
    नास्ति स्त्रीणां पृथग्यज्ञो न व्रतं नाप्युपोषितम् ।
    पतिं शुश्रूषते येन तेन स्वर्गे महीयते ॥
; ---------------------------------------------
; 3687 : page 2.298
    नास्त्य तृष्णया तुल्या काचित्स्त्री सुभगा क्वचित् ।
    या प्राणानपि भवत्येवाधिकप्रिया ॥
; ---------------------------------------------
; 3688 : page 2.298
    नास्तपुण्यमकीर्तिर्वा प्रजा धर्मेण शासतः ।
    अनवेक्ष्य च शक्तिं युक्तो राज्ञां न विग्रहः ॥
; ---------------------------------------------
; 3689 : page 2.298
    नास्त्यहिंसासमो घर्मो न संतोषसमं व्रतम् ।
    न सत्यसदृशं शीलतुल्यं न मण्डनम् ॥
; ---------------------------------------------
; 3690 : page 2.298
    नास्तहिंसासमो धर्मो च संतोषसमं व्रतम् ।
    न सत्यसदृशं शौचं शीलतुल्यं न मण्डनम् ॥
; ---------------------------------------------
; 3691 : page 2.299
    नास्य कृत्यानि बुध्येरन्मित्राणि रिपवस्तथा ।
    आरब्धान्येव पश्येरन्सुपर्यवसितान्यपि ॥
; ---------------------------------------------
; 3692 : page 2.299
+   <s>नास्य च्छिद्रम् परः पश्येत्</s> s. den folgenden Spruch.
    नास्य च्छिद्रं परो विद्याद्विद्याच्छिद्रं परस्य तु ।
    गूर्हत्कूर्म इवाङ्गानि रक्षेद्विवरमात्मनः ॥
; ---------------------------------------------
; 3693 : page 2.299
    नास्य भारग्रहे शक्तिर्न च वाहगुणः क्वचित् ।
    देवागारे बलीवर्दस्तथाप्यश्नाति शोभनम् ॥
; ---------------------------------------------
; 3694 : page 2.299
    नाहं स्वर्गफलोपगतृषितो नाभ्यर्थितस्त्वं मया
      संतुष्टस्तृणभक्षणेन हनं साधो न युक्तं तव ।
    स्वर्गे यान्ति यदि त्वया विनिहता यज्ञे ध्रुवं प्राणिनो
      यज्ञं किं न करोषि मातृपितृभिः पुत्रैस्तथा बान्धवैः ॥
; ---------------------------------------------
; 3695 : page 2.299
    नाहारं विन्तयेत्प्राज्ञो धर्ममेव हि चिन्तयेत् ।
    आहारो हि मनुष्याणां जन्मना सह जायते ॥
    [Seite2.300]
; ---------------------------------------------
; 3696 : page 2.300
    नाह्ना पूरयितुं शक्यां न मासैर्भरतर्षभ ।
    अपूर्यां पूरयन्निच्छामायुषापि न शक्नुयात् ॥
; ---------------------------------------------
; 3697 : page 2.300
    निकटस्थं गरीयांसमपि लोको न मन्यते ।
    पवित्रामपि यन्मर्त्या न नमस्यन्ति जाह्नवीम् ॥
; ---------------------------------------------
; 3698 : page 2.300
    निकामं सक्तमनसां कान्तामुखविलोकने ।
    गलन्ति गलिताश्रूणां यौवनेन सह श्रियः ॥
; ---------------------------------------------
; 3699 : page 2.300
    निकृन्ततीव मर्माणि देहं शोषयतीव मे ।
    दहतीवान्तरात्मानं क्रूरः शोकाग्निरुच्छिखः ॥
; ---------------------------------------------
; 3700 : page 2.300
    निक्षेपे पतति हर्म्ये श्रेष्ठी स्तौति स्वदेवताम् ।
    तदीशो म्रियतामाशु तुभ्यं दास्यामि याचितम् ॥
; ---------------------------------------------
; 3701 : page 2.301
    निजकरनिकरसमृद्ध्या धवलय भुवनानि पार्वण शशाङ्का ।
    सुचिरं हन्त न सहते हतविधिरिह सुस्थितं कमपि ॥
; ---------------------------------------------
; 3702 : page 2.301
    निजनयनप्रतिबिम्बैरम्बनि बहुशः प्रतारिता कापि ।
    नीलोत्पले ऽपि विमृशति करमर्प यितुं कुसुमलावी ॥
; ---------------------------------------------
; 3703 : page 2.301
    निजसौख्यं निरुन्धानो यो धनार्जनमिच्छति ।
    परार्थं भारवाहीव क्लेशस्यैव हि भाजनम् ॥
; ---------------------------------------------
; 3704 : page 2.301
    निजस्थानस्थितो ऽप्येकः शतं योदुं सहेन्नरः ।
    बलिनामपि शत्रूणां तस्मात्स्थानं न संत्यजेत् ॥
; ---------------------------------------------
; 3705 : page 2.301
    निजात्पततः शत्रून्पञ्च पञ्चप्रयोजनान् ।
    यो मोहान्न निगृह्णाति तमापद्ध्रसते नरम् ॥
; ---------------------------------------------
; 3706,3707 : page 2.301
+   <s>नित्यं शुद्धः कारुहस्तः</s> s. Spruch 967.
+   <s>नित्यं सन्तः कुले जाताः</s> s. zu Spruch 69.
    नित्यं स्थितो ऽर्थकृत्येषु नित्यं धर्मपरायणः ।
    काले निषेविता कामं स राजा राज्यमर्हति ॥
    यस्तु धर्मार्थमुत्सृज्य राजा कामपरायणः ।
    वृक्षाग्र इव सुप्तः स पतितः प्रतिवुध्यते ॥
    [Seite2.302]
; ---------------------------------------------
; 3708 : page 2.302
    नित्यं कृतव्ययस्वर्णो मेरुरप्यपचीयते ।
    तेजसीव गते वित्ते नरो ऽङ्गारसमो भवेत् ॥
; ---------------------------------------------
; 3709 : page 2.302
    नित्यं क्रोधात्तपो रक्षेच्छ्रियं रक्षेच्च मत्सरात् ।
    विद्यां मानावमानाभ्यामात्मानं तु प्र, आदतः ॥
; ---------------------------------------------
; 3710 : page 2.302
    नित्यं छेदस्तृणानां क्षितिनखलिखनं पादयोरप्यपूजा
      दन्तानामप्यशौचं वसनमलिनता रूक्षता मूर्धजानाम् ।
    द्वैसंध्ये चापि निद्रा विवसनशयनं ग्रासहासातिरेकः
      स्वाङ्गे पीठे च वाद्यं हरति धनपतेः केशवस्यापि लक्ष्मीम् ॥
; ---------------------------------------------
; 3711 : page 2.303
    नित्यं नरेन्द्रभवने परिशङ्कनीयं
      विद्यार्थिना गुरुगृहे निभृतेन भाव्यम् ।
    क्षिप्रं विनाशमुपयान्ति हि दुर्विनीताः
      प्रादेषिका इव दरिद्रगृहेषु दीपाः ॥
; ---------------------------------------------
; 3712 : page 2.303
    नित्यमाटविकं सैन्यं दुर्गकण्टकशोधने ।
    परदेशप्रवेशे च पुरः कुर्वी पण्डितः ॥
; ---------------------------------------------
; 3713,3714 : page 2.303
+   <s>नित्य, आस्यं शुचि स्त्रीणाम्</s> s. Spruch 968 und nach Spruch <s>शुचि भूमिगतं तोयम्</s>.
    नित्यमुद्यतदण्डः स्यान्नित्यं विव्र्तपौरुषः ।
    नित्यं संवृतसंवार्यो नित्यं छिदानुसार्यरेः ॥
    नित्यमुद्यतदण्डस्य कृत्स्नमुद्विजते जगत् ।
    तस्मात्सर्वाणि भूतानि दण्डेनैव प्रसाधयेत् ॥
; ---------------------------------------------
; 3715 : page 2.303
    नित्यं बुद्धिमतो ऽप्यर्थः स्वल्पको ऽपि विवर्धते ।
    दाक्ष्येणाकुर्वतः कर्म संयमात्प्रतितिष्ठति ॥
; ---------------------------------------------
; 3716 : page 2.304
    नित्यं ब्रह्म यथा स्मरन्ति मुनयो हंसा यथा मानसं
      यद्वच्च स्फुटवल्कलीवनयुतां ध्यायन्ति रेवां गजाः ।
    युष्मद्दर्शनलालसाः प्रतिदिनं युष्मान्स्मरामो वयं
      धन्यः को ऽपि स वासरो ऽत्र भुवने यत्रावयोः संगमः ॥
; ---------------------------------------------
; 3717 : page 2.304
    नित्यं मनोऽपहारिण्या वाचा प्रह्लादयेज्जगत् ।
    उद्वेजयति भूतानि क्रूरवाग्धनदो ऽपि सन् ॥
; ---------------------------------------------
; 3718 : page 2.304
+   <s>नित्यं मानोपहारिण्या</s> s. den vorangehenden Spruch.
+   <s>नित्योद्यतस्य पुरुषस्य भवेद्धि लक्ष्मीः</s> s. Spruch 1255.
    नित्यो धर्मः सुखदुःखेत्वनित्ये जीवो नित्यो हेतुरस्य त्वनित्यः ।
    त्यक्त्त्वानित्य्ं प्रतितिष्ठस्व नित्ये संतुष्य त्वं तोषपरो हि लाभः ॥
; ---------------------------------------------
; 3719 : page 2.305
    निद्राति स्नाति भुङ्क्ते चलति कचभरं शोषयत्यन्तरास्ते
      दीव्यत्यक्षैर्न चायं गदितुमवसरो भूयाहि याहि ।
    इत्युद्दण्डैः प्रभूणामसकृदधिकृतैर्वारितान्द्वारि दीना-
      नस्मान्पश्याब्धिकन्ये सरसिरुचामन्तरङ्गैरपाङ्गैः ॥
; ---------------------------------------------
; 3720 : page 2.305
    निद्रा भद्रे कुतस्तेषां ये गुरुव्याधिपीडिताः ।
    अस्वाधीनकलत्रा ये यैर्जिताश्च न वैरिणः ॥
; ---------------------------------------------
; 3721 : page 2.305
    निद्रामिमां प्रबलमोहमयीमपास्य
      रे रे जनाः कुरुत शाश्वतवस्तुकृत्यम् ।
    एते पतन्त्यविरतं प्रहरापदेशा-
      दायुस्तरोर्निबिडमूलभिदः कुठाराः ॥
; ---------------------------------------------
; 3722 : page 2.305
    निधाय मनसा वैरं प्रियं वक्तीह यो नरः ।
    उपसर्पेन्न तं प्राज्ञः कुरङ्ग इव लुब्धकम् ॥
; ---------------------------------------------
; 3723 : page 2.306
    निन्दन्तु नीतिनिपुणा यदि वा स्तुवन्तु
      लक्ष्मीः समाविशतु गच्छतु वा यथेष्टम् ।
    अद्यैव वा मरणमस्तु युगान्तरे वा
      न्याय्यात्पथः प्रविचलन्ति पदं न धीराः ॥
; ---------------------------------------------
; 3724 : page 2.306
+   <s>निन्दन्तु लोकनिपुणा यदि वा स्तुवन्तु</s> s. den vorangehenden Spruch.
    निन्दां यः कुरुते साधेस्तया स्वं दूषयत्यसौ ।
    खे भूतिं यस्तजेदुच्चैर्मूर्धेइ तस्यैव सा पतेत् ॥
; ---------------------------------------------
; 3725 : page 2.306
    निद्या योषित एवेह न पुमांसः कदा च न ।
    धर्मार्मविचारेषु नियुक्तास्ते भवन्ति हि ॥
; ---------------------------------------------
; 3726 : page 2.306
    निपततु शिखरादद्रेर्मज्जतु जलधौ हुताशनं विशतु ।
    क्रीडतु भुजंगमैरपि नाकाले कस्यच्चिन्नाशः ॥
; ---------------------------------------------
; 3727 : page 2.306
    निपानमिव मण्डूकाः सरः पूर्णमिवाण्डजाः ।
    सोद्योगं नरमायान्ति विवशाः सर्वसंपदः ॥
    [Seite2.307]
; ---------------------------------------------
; 3728 : page 2.307
+   <s>निपीडिता वमन्त्युच्चैः</s> s. Spruch 3590.
    निवन्धनी रज्जुरेषा या ग्रामे वसतो रतिः ।
    छित्त्वैतां सकृतो यान्ति नैनां छिन्दन्ति दुष्कृतः ॥
; ---------------------------------------------
; 3729 : page 2.307
+   <s>निबन्धिनी रज्जुरेषा</s> s. den vorangehenden Spruch.
    निमग्नस्य पयोराशौ पर्वतात्पतितस्य च ।
    तक्षकेणापि दृष्टस्य आयुर्मर्माणि रक्षति ॥
; ---------------------------------------------
; 3730 : page 2.307
    निमित्तमुद्दिश्य हि यः प्रकुप्यति ध्रुवं स तस्यापगमे प्रसीदति ।
    अकारणद्वेषि मनस्तु यस्य वै कथं जनस्तं परितोषयिति ॥
; ---------------------------------------------
; 3731 : page 2.307
    निमीलनाय पद्मानामुदयायाल्पतेजसाम् ।
    तमसामवकाशाय व्रजत्यस्तमहो रविः ॥
; ---------------------------------------------
; 3732 : page 2.308
    निमेषमात्रमपि हि वयो गच्छन्न तिष्ठति ।
    स्वशरीरेष्वनित्येषु नित्यं किमनुचिन्तयेत् ॥
; ---------------------------------------------
; 3733 : page 2.308
    निम्ब किं बहुनोक्तेन निष्फलानि फलानि ते ।
    यानि संजातपाकानि काका निःशेषयन्त्यमी ॥
; ---------------------------------------------
; 3734 : page 2.308
    नियताविषयवर्ती प्रायशो दण्दयोगा-
      ज्जगति परवशे ऽस्मिन्दुर्लभः साधुवृत्तः ।
    कृशमथ विकलं वा व्याधितं वाधनं वा
      पतिमिव कुलनारी दण्डभीत्याभ्युपैति ॥
; ---------------------------------------------
; 3735 : page 2.308
    नियतिः कारणं लोके नियतिः कर्मसाधनम् ।
    नियतिः सर्वभूतानां नियोगेष्विह करणम् ॥
; ---------------------------------------------
; 3736 : page 2.309
    नियन्तुं चपला रक्षयापि न शक्यते ।
    किं नामोत्पातवाताली बाहुभ्यां जातु बध्यते ॥
; ---------------------------------------------
; 3737 : page 2.309
+   <s>नियुक्तः क्षत्रियो द्रव्ये</s> s. nach Spruch <s>ब्राह्म्णः क्षत्रियो बन्धुः</s>.
    नियोगिभिर्विना राज्यं नास्ति भूपे हि केवले ।
    तस्मादमी विधातव्या रक्षितव्याः प्रयत्नतः ॥
; ---------------------------------------------
; 3738 : page 2.309
    नियोगिहस्तार्पितराज्यभारास्तिष्ठन्ति ये सर्वविहारसाराः ।
    बिडालवृन्दाहितदुग्धकुम्भाः स्वपन्ति ते मूढधियः क्षितीन्द्राः ॥
; ---------------------------------------------
; 3739 : page 2.309
    नियोग्यर्थग्रहोपायो राज्ञां नित्यपरीक्षणम् ।
    प्रतिपत्तिप्रदानं च तथा कर्मविपर्ययः ॥
; ---------------------------------------------
; 3740 : page 2.309
    निरतिशयं गरिमाणं तेन जनन्याः स्मरन्ति विद्वांसः ।
    यत्कमपि वहति गर्भं महतामपि यो गुरुर्भवति ॥
; ---------------------------------------------
; 3741 : page 2.310
    निरन्तरसुखापेक्षा हृदये यदि विद्यते ।
    तस्माद्भावं दृढं कृत्वा भवानीवल्लभं भजेत् ॥
; ---------------------------------------------
; 3742 : page 2.310
    निरपेक्षो न कर्तव्यो भृत्यैः स्वामी कदा च न ।
    निरपेक्षं प्रभुं कृत्वा भृत्यः स्याद्दधिकर्णवत् ॥
; ---------------------------------------------
; 3743 : page 2.310
    निरर्थकं जन्म नलिन्या यया न दृष्टं तुहिनांशुबिम्बम् ।
    उत्पत्तिरिपि निष्फलैव द्र्ष्टा विनिद्रा नलिनी न येन ॥
; ---------------------------------------------
; 3744 : page 2.310
    निरर्थकलहं प्राज्ञो वर्जयेन्मूढसोवितम् ।
    कीर्तिं च लभते लोके न चानर्थेन युज्यते ॥
; ---------------------------------------------
; 3745 : page 2.310
    निरवद्यानि यद्यनाथस्य का क्षतिः ।
    भिक्षुकक्षविनिक्षिप्तः किमिक्षुर्नीरसो भवेत् ॥
; ---------------------------------------------
; 3746 : page 2.310
    निरामर्षं निरुत्षाहं निर्वीर्यमरिनन्दनम् ।
    मा स्म सीमन्तिनी काचिज्जनयेत्पुत्रमीदृशम् ॥
    [Seite2.311]
; ---------------------------------------------
; 3747 : page 2.311
    निरालोके हि लोके ऽस्मिन्नासते तत्र पण्डिताः ।
    जात्यस्य हि मर्णर्यत्र काचेन समता मता ॥
; ---------------------------------------------
; 3748 : page 2.311
    निरीक्ष्य विद्युन्नयनैः पयोदो मुखं निशायामभिसारिकायाः ।
    धारानिपातैः सह किं नु वान्तश्चन्द्रो ऽयमित्यार्ततरं ररामे ॥
; ---------------------------------------------
; 3749 : page 2.311
    निरीहस्य निधानानि प्रकाशयति काश्यपी ।
    अङ्गमप्यङ्गजातानां गोपयति कामिनी ॥
; ---------------------------------------------
; 3750 : page 2.311
+   <s>निरुत्साहं निरानन्दम्</s> s. Spruch 3746.
+   <s>निरुद्धचेतसो ऽक्षाणि</s> s. den folgenden Spruch.
    निरोधाच्चेतसो ऽक्षाणि निरुद्धान्यखिलान्यपि ।
    आच्छादिते रवौ मेधैराच्छराच्छन्नाः स्युर्गभस्तयः ॥
; ---------------------------------------------
; 3751 : page 2.311
    निर्गत्य न विशेद्भूयो महतां दन्तिदन्तवत् ।
    कूर्मग्रीवेव नीचानां वच आयाति याति च ॥
; ---------------------------------------------
; 3752 : page 2.312
    निर्गुणमप्यनुरक्तं प्रायो न समाश्रितं जहति सन्तः ।
    सहवृद्धिक्षयभावं वहति शशाङ्कः कलङ्कमपि ॥
; ---------------------------------------------
; 3753 : page 2.312
    निर्गुणस्य शरीरस्य प्रतिक्षणविनाशिनः ।
    गुणो ऽस्ति सुमहानेकः परोपकरणाभिधः ॥
; ---------------------------------------------
; 3754 : page 2.312
    निर्गुणस्य हतं रूपं दुःशीलस्य हतं कुलम् ।
    असिद्धस्य हता विद्या अभोगेन हतं धनम् ॥
; ---------------------------------------------
; 3755 : page 2.312
    निर्गुणेष्वपि सत्त्वेषु दयां कुर्वन्ति साधवः ।
    नहि संहरते ज्योत्स्नां चन्द्रश्चाण्डालवेश्मनि ॥
; ---------------------------------------------
; 3756 : page 2.312
    निर्णेतुं शक्यमस्तीति मध्यं तव नितम्बिनि ।
    अन्यथा नोपपद्येत पयोधरभरस्थितिः ॥
; ---------------------------------------------
; 3757 : page 2.313
    निर्दन्तः करटी हयो गतजवश्चन्द्रं विना शर्वरी
      निर्गन्धं कुसुमं सरो गतजलं छायाविहीनस्तरुः ।
    रूपं निर्लवणं सुतो गतगुणश्चारित्रहीनो यति-
      र्निर्देवं भुवनं न राजति तथा धर्मं विना मानवः ॥
; ---------------------------------------------
; 3758 : page 2.313
    निर्दयत्वमहंकारस्तृषा कर्कशभाषणम् ।
    नीचपात्रप्रियत्वं च पञ्च श्रीसहचारिणः ॥
; ---------------------------------------------
; 3759 : page 2.313
+   <s>निर्दशन्नधरोष्टं च</s> s. Spruch 3055.
    निर्दहति कुलमशेषं ज्ञातीनां वैरसंभवः क्रोधः ।
    वनमिव घनपवनाहततरुवरसम्घट्टसंभवो दहनः ॥
; ---------------------------------------------
; 3760 : page 2.313
    निर्दोषमपि वित्ताद्यं दोषैर्योजयते नृपः ।
    निर्धनः प्राप्तदोषो ऽपि सर्वत्र निरुपद्रवः ॥
; ---------------------------------------------
; 3761 : page 2.313
    मिर्धनं पुरुषं वेश्या प्रजा भग्नं नृपं त्यजेत् ।
    खगा वीतफलं वृक्षं भुक्क्त्वा चाभ्यागता गृहम् ॥
; ---------------------------------------------
; 3762 : page 2.314
+   <s>निर्धनस्य कुतो मानम्</s> s. Spruch 3763.
    निर्नायके न वस्तव्यं न वसेद्बालनायके ।
    स्त्रीनायके न वस्तव्यं न वसेद्बहुनायके ॥
; ---------------------------------------------
; 3763 : page 2.314
    निर्बलस्य कुतो मानं निर्मानस्य कुतो यशः ।
    यशोरहितदेहस्य जीवितान्मरणं वरम् ॥
; ---------------------------------------------
; 3764 : page 2.314
    निर्मर्यादस्तु पुरुषः पापाचारसमन्वितः ।
    मानं न लभते सत्सु भिन्नचारित्रदर्शनः ॥
; ---------------------------------------------
; 3765 : page 2.314
    निर्माणकौशलं धातुश्चन्द्रिका लोकचक्षुषाम् ।
    क्रीडागृहमनङ्गस्य सेयमिन्दीवरेक्षाणा ॥
; ---------------------------------------------
; 3766 : page 2.314
    निर्वनो वध्यते व्याध्रो निर्व्याघ्रं छिद्यते वनम् ।
    तस्माट्द्व्याघ्रो वनं रक्षेद्वनं व्याघ्रं च पालयेत् ॥
; ---------------------------------------------
; 3767 : page 2.314
    निर्वाणदीपे किमु तैलदानं चैरि गते वा किमुतावधानम् ।
    वयोगते किं वनिताविलासह् पयोगते किं खलु सेतुबन्धः ॥
    [Seite2.315]
; ---------------------------------------------
; 3768 : page 2.315
+   <s>निर्वाणमुनुनिर्वाति</s> s. Spruch 1276.
+   <s>निर्वाते व्यजनम्</s> s. Spruch <s>पोतो दुस्तरवारि°</s>.
    निर्विवेकं नरं नारी प्रायो ऽन्यपि न काङ्क्षति ।
    किं पुनः श्रीरियं देवी पुरुषोत्तमवल्लभा ॥
; ---------------------------------------------
; 3769 : page 2.315
+   <s>निर्विशेषं यदा राजा</s> s. den folgeneden Spruch.
    निर्विशेषं यदा स्वामी समं भृत्येषु वर्तते ।
    तदोद्यमसमर्थानामुत्साहः परिहीयते ॥
; ---------------------------------------------
; 3770 : page 2.315
+   <s>निर्विशेषो यदा राजा (स्वामी)</s> s. den vorangehenden Spruch.
    निर्विषेणापि सर्पेण कर्तव्या महती स्फुटा ।
    विषं भवतु मा वास्तु स्फुटाटोपो भयंकरः ॥
; ---------------------------------------------
; 3771 : page 2.315
    निर्विषो ऽपि यथा सर्पः फटाटोपी भयंकरः ।
    तथाडम्बरवान्राजा न परैः परिभूयते ॥
    [Seite2.316]
; ---------------------------------------------
; 3772 : page 2.316
    निवृत्ता भिगेच्छा पुरुषबहुमानो विगलितः
      समानाः स्वर्याताः सपदि सुहृदो जीवितसमाः ।
    शनैर्यष्ट्युत्थानं घनतिमिररुद्धे च नयने
      अहो भ्रष्टः कायस्तदपि मरणापातचकितः ॥
; ---------------------------------------------
; 3773 : page 2.316
    निशारत्नं चन्द्रः शयनतलरत्नं शशिमुखी
      सभारत्नं विद्वाञ्छ्रवणपुटत्नं हरिकथा ।
    कलारत्नं गानं दिविगमनरत्नं दिनकरो
      महारत्नं मन्ये सपदि नरसिंहः क्षितिपतिः ॥
; ---------------------------------------------
; 3774 : page 2.316
    निशासु येषां प्रभवन्ति दारा दिनेष्वमात्या नियताधिकाराः ।
    अहो भ्रमः स्वस्य यदत्र ते ऽपि विदन्ति भूपाः प्रभविष्णुभावम् ॥
; ---------------------------------------------
; 3775 : page 2.316
    निश्चित्य यः प्रक्रमते नान्तर्वसति कर्मणः ।
    अवन्ध्यकालो वश्यात्मा स वै पण्डित उच्यते ॥
    [Seite2.317]
; ---------------------------------------------
; 3776 : page 2.317
    निश्चिन्वते हि ज्ञंमन्या यमेवायोगमाग्रहात् ।
    जिगीषयेव तत्रैव निदधाति विधिः शुभम् ॥
; ---------------------------------------------
; 3777 : page 2.317
+   <s>निश्वासिद्गीर्णहुतभुक्</s> s. Spruch 3778.
    निःशेषच्युतचन्दनं स्तनतटं निर्मृष्टरागो ऽधरो
      नेत्रे दूरमनञ्जने पुलकिता तन्वी तवेयं तनुः ।
    मिध्यावादिनि दू ति बान्धवजनस्याज्ञातपीडागमे
      वापीं स्नातुमितो गतासि न पुनस्तस्याधमस्यान्तिकम् ॥
; ---------------------------------------------
; 3778 : page 2.317
    निःश्वसोद्गीर्णहुतभुग्धूमधूम्रीकृताननः ।
    वरमाशीविषैः सङ्गं कुर्यान्न त्वेव दुर्जनैः ॥
; ---------------------------------------------
; 3779 : page 2.317
+   <s>निषेकं विपरितं सः</s> s. nach Spruch <s>यदि वाग्भिः प्रयोगः स्यात्</s>.
    निषेवते प्रशस्तानि निन्दितानि न सेवते ।
    अनास्तिकः श्रद्दधान र्तत्पण्डितलक्षणम् ॥
; ---------------------------------------------
; 3780 : page 2.318
    निष्कन्दाः किमु कन्दरोदरभुवः क्षीणास्तरूणां त्वचः
      किं शुष्काः सरितः स्फुरद्गिरिगुरुग्रावस्खलद्वीचयः ।
    प्रत्थानमितस्ततः प्रतिदिनं कुर्वद्भिरुद्ग्रीविभि-
      र्यद्द्वारार्पितदृष्टिभिः क्षितिभुजां विद्वद्भिरप्यास्यते ॥
; ---------------------------------------------
; 3781 : page 2.318
    निष्फलं क्लिशबहुलं संदिग्धफलमेव च ।
    न कर्म कुर्यान्मतिमान्महावैरानुबन्धि च ॥
; ---------------------------------------------
; 3782 : page 2.318
    निसर्गतरला नारीः को नियन्त्रयितुं क्षमः ।
    नियन्त्रणेन किं वा स्याद्यत्सतां स्मरणोचितम् ॥
; ---------------------------------------------
; 3783 : page 2.318
    निस्त्रिम्शं हृदयं कृत्वा वाणीं चेक्षुरसोपमाम् ।
    विकल्पो ऽत्र न कर्तव्यो हन्यात्तत्रापकारिणम् ॥
; ---------------------------------------------
; 3784 : page 2.318
    निःसर्पे बद्धसर्पे वा भवने सुप्यते सुखम् ।
    सदादृष्टभुजंगे तु निद्रा दुःखेन लभ्यते ॥
; ---------------------------------------------
; 3785 : page 2.319
    निःसारस्य पदार्थस्य प्रायेणाडम्बरो महान् ।
    न सुवर्णे ध्वनिस्तादृक्कांस्ये प्रजायते ॥
; ---------------------------------------------
; 3786 : page 2.319
+   <s>निःस्नेहानन्वगात्कांश्चित्</s> und <s>निःश्नेहा नान्वगात्कांश्चित्</s> s. Spruch 2204.
    निःस्पृहो नाधिकारी स्यान्नाकामी मण्डनाप्रियः ।
    नाविदग्धः प्रियं ब्रूयात्स्फुटवक्ता न वञ्चकः ॥
; ---------------------------------------------
; 3787,3788 : page 2.319
    निःस्वं त्यजन्ति गणिका अकलं नृपतिं प्रजाः ।
    अधीतविद्या आचार्यमृत्विजो दत्तदक्षिणम् ॥
    खगा वीतफलं वृक्षं भुक्क्त्वा चातिथयो गृहम् ।
    दग्धं मृगास्तथारण्यं जारो भुक्क्त्वा रतां स्त्रियम् ॥
; ---------------------------------------------
; 3789 : page 2.319
+   <s>निःस्वभावभवभावनया ते</s> s. Spruch <s>सार्वभौमभवनं वनवासः</s>.
    निःस्वो धनं धनी राज्यं राजापीन्द्रत्वमच्छिति ।
    एवमप्राप्ततृष्णान्ताः सर्वे यान्ति क्षयम् जनाः ॥
; ---------------------------------------------
; 3790 : page 2.320
    निःस्वो ऽपि संगत्यै साधुर्वरम्र्द्धो ऽपि नाधमः ।
    अश्वः कृशो ऽपि शोभायै पुष्टो ऽपि न पुनः खरः ॥
; ---------------------------------------------
; 3791 : page 2.320
    निःस्वो वष्टि शतं शती दशशतं लक्षं सहस्राधिपो
      लक्षेशः क्षितिपालतां क्षितिपतिश्चक्रेश्वरत्वं पुनः ।
    चक्रेशः पुनरिन्द्रतां सुरपतिर्ब्राह्म्ं पदं वाञ्छति
      ब्रह्मा विष्णुपदं हरिः शिवपदं त्वाशावधिं को गतः ॥
; ---------------------------------------------
; 3792 : page 2.320
    निहतस्य पशेर्यज्ञे स्वर्गप्राप्तिर्यदीष्यते ।
    स्वपिता यजमानेन किं न तस्मान्निहन्यते ॥
; ---------------------------------------------
; 3793 : page 2.320
    निचमाश्रयते लक्ष्मीरकुलीनं सरस्वती ।
    अपात्रं भजते नारी गिरौ वर्षति वासवः ॥
; ---------------------------------------------
; 3794 : page 2.321
    निचः श्लाध्यपदं प्राप्य स्वामिनं लोप्तुच्छिति ।
    मूषिको व्याघ्रतां प्राप्य मुनिं हन्तुं गतो यथा ॥
; ---------------------------------------------
; 3795 : page 2.321
    नीचसेवा मनुष्याणां मानं हरति सर्वदा ।
    तथैव गुणिनां सेवा मानं वर्धयते भुवि ॥
; ---------------------------------------------
; 3796 : page 2.321
+   <s>नीचः सर्षपमात्राणि</s> s. Spruch 2045.
    नीचावमानमलिनां यो भुङ्क्ते संपदं पुमान् ।
    लशुनाक्तां स कर्पुरचर्चां वितनुते तनौ ॥
; ---------------------------------------------
; 3797 : page 2.321
    निचाश्रयो न कर्तव्यः कर्तव्यो महदाश्रयः ।
    अजा सिंहप्रसदेन आरूढा गजमस्तके ॥
; ---------------------------------------------
; 3798 : page 2.321
    नीतं जन्म नवीननीरजवने पीतं मधु स्वेच्छया
      मालत्याः कुसुमेषु येन सततं केलो कृता हेलया ।
    तेनेयं मधुगन्धलुब्धमनसा गुञ्जलता सेव्यते
      हा धिग्दैवकृतं स एव मधुपः कां कां दशाम् नागतः ॥
; ---------------------------------------------
; 3799 : page 2.322
    नितिरापदि यद्गम्यः परस्तन्मानिनो ह्रिये ।
    विधुर्विधुंतुदस्येव पूर्णस्तस्योत्सवय सः ॥
; ---------------------------------------------
; 3800 : page 2.322
    नीइर्भूमिभुजां नतिर्गुणवतां ह्रीरङ्गनानां रति-
      र्दम्पत्योः शिशवो गृहस्य कविता बुद्धेः प्रसादो गिराम् ।
    लावण्यं वपुषः स्मृतिः सुमनसः शन्तिर्द्विजस्य क्षमा
      शक्तस्य द्रविणं गृहाश्रमवतां स्वास्थ्यं सताम् मण्डनम् ॥
; ---------------------------------------------
; 3801 : page 2.322
    नीत्वोच्चैर्विक्षिपन्तः कृततुहिनकणासारसङ्गान्परागा-
      न्कौन्दानानन्दितालीनतितरसुरभीन्भूरिशो दिङ्नुखेषु ।
    एते ते कुङ्कुमाक्तस्तनकलशभरास्फालनादुच्छलन्तः
      पीत्वा शीत्कारि वक्क्त्रं शिशुहरिणदृशां हैमना वान्ति वाताः ॥
; ---------------------------------------------
; 3802 : page 2.322
    नीरसान्यपि रोचन्ते कर्पासस्य फलानि नः ।
    येषां गुणमयं जन्म परेषां गुह्यगुप्तये ॥
; ---------------------------------------------
; 3803 : page 2.323
    नूनं स्त्री नाम सृष्टेयममृतेन विषेण च ।
    अनुरक्तामृतं सा हि विरक्ता विषमेव च ॥
; ---------------------------------------------
; 3804 : page 2.323
    नूनं हि ते कविवरा विपरीतबोधा
      ये नित्यमाहुरबला इति कामिनीनाम् ।
    याभिर्विलोलतरकदृष्टिपातैः
      शक्रादयो ऽपि विजितास्त्वबलाः कथं तः ॥
; ---------------------------------------------
; 3805 : page 2.323
    नूनं ते हृदयं काम वज्रसारमयं दृढम् ।
    यदनर्थशताविष्टं शतधा न विदीर्यते ॥
; ---------------------------------------------
; 3806 : page 2.323
    नूनं दुग्धाब्धिमन्थोत्थाविमौ सुजनदुर्जनौ ।
    किं त्विन्दोः सोदरः पूर्वः कालकूटस्य चोत्तरः ॥
; ---------------------------------------------
; 3807 : page 2.323
    नूनमाज्ञाकरस्तस्याः सभ्रुवो मकरध्वजः ।
    यतस्तन्नेत्रसंचारसूचितेषु प्रवर्तते ॥
; ---------------------------------------------
; 3808 : page 2.324
    नृप कामासक्तो न गणयति कार्यं न च हितं
      यथेष्टं स्वच्छन्दः प्रविचरति मत्तो जग इव ।
    ततो मानाध्य्मातः पतति तु यदा शोकगहने
      तदा भृत्ये दोषान्क्षिपति नि निजं वेत्त्यविनयम् ॥
; ---------------------------------------------
; 3809 : page 2.324
    नृपदीपो धनस्नेहं प्रजाभ्यः संहरन्नपि ।
    अन्तरस्थैर्गुणैः शुभ्रैर्लक्ष्यते नैव केनचित् ॥
; ---------------------------------------------
; 3810 : page 2.324
    नृपस्य ते हि सुहृदस्त एव गुरवो मताः ।
    य एनमुत्पथगतं वारयन्त्यनिवारिताः ॥
; ---------------------------------------------
; 3811 : page 2.324
    नृपणां नराणां च केवलं तुल्यमूर्तिता ।
    आ धिक्यं तु क्षमा धौर्यमाज्ञा दानं पराक्रमः ॥
; ---------------------------------------------
; 3812 : page 2.324
    नृर्पा धर्मार्थतत्त्वज्ञो नैकान्तकरणो भवेत् ।
    नहि हस्तस्थमप्यर्थं क्षमावान्रक्षितुं क्षमः ॥
    [Seite2.325]
; ---------------------------------------------
; 3813 : page 2.325
    नृपा ऽपकृष्टः सचिवात्तदर्पणः स्तनंधयो ऽत्यन्तशिशुः स्तनादिव ।
    अदृष्टलोकव्यवहारमूढधीर्मुहूर्तमप्युत्सहते न वर्तितुम् ॥
; ---------------------------------------------
; 3814 : page 2.325
+   <s>नृशंसमनृशंसं वा</s> s. Spruch 2275.
    नेच्छन्ति प्राकृतं मूर्खा मक्षिका चन्दनं यथा ।
    क्षीरान्नं सूकरो यद्वा घूका इव रविप्रभाम् ॥
; ---------------------------------------------
; 3815 : page 2.325
    नेता यत्र बृहस्पतिः प्रहरणं वज्रं सुराः सैनिकाः
      स्वगो दुर्गमनुग्रहः खलु हरेरैरावतो वाहनम् ।
    इत्याश्चर्यबलान्वितो ऽपि वलभिद्भग्नः परैः संगरे
      तद्व्यक्तं ननु दैवमेव शरणं धिग्धिग्वृथा पौरुषम् ॥
; ---------------------------------------------
; 3816 : page 2.325
+   <s>नेता यस्य बृहस्पतिः</s> s. den vorangehenden Spruch.
    नेत्रस्य रूपं श्रोत्रस्य ध्वनिं संस्पृशतो न चेत् ।
    तदृङ्गस्यान्यकान्ताङ्गं स्पृशतो दुष्कृतं कुतः ॥
    [Seite2.326]
; ---------------------------------------------
; 3817 : page 2.326
    नेत्राभ्यां सरुजाभ्यां यः प्रतिवातमुदीक्षते ।
    तस्य वायुरुजात्यर्थं नेत्रर्यार्भवति ध्रुवम् ॥
; ---------------------------------------------
; 3818 : page 2.326
    नेत्रैरिवोत्पलैः पद्मैर्मुखैरिव सरःश्रियः ।
    पदे पदे विभान्ति स्म चक्रवाकैः स्तनैरिव ॥
; ---------------------------------------------
; 3819 : page 2.326
    नेह चात्यन्तसंवासः कर्हिचित्केनचित्सह ।
    राजन्स्वेनापि देहेन किमु जायात्मजादिभिः ॥
; ---------------------------------------------
; 3820 : page 2.326
    नैकत्र प्रियसंवासः सुहृदां चित्रकर्मणां ।
    औघेन व्युह्यमानानां प्लवानां स्रोतसा यथा ॥
; ---------------------------------------------
; 3821 : page 2.326
+   <s>नैतन्मित्रं यस्य कोपात्</s> s. Spruch 3265.
    नैता जानन्ति पितरं न कुलं न च मातरम् ।
    न भ्रातॄन्न च भर्तारं न च पुत्रान्न देवरान् ॥
; ---------------------------------------------
; 3822 : page 2.327
    नैता रूपं परीक्षन्ते नासां वयसि संस्थितिः ।
    सुरूपं वा विरूपं वा पुमानिर्त्येव भुञ्जते ॥
; ---------------------------------------------
; 3823 : page 2.327
+   <s>नैतावत्समवेक्षन्ते</s> s. den vorangeheden Spruch.
    नैनं छन्दांसि वृजिनात्तारयन्ति मायाविनं मायया वर्तमानम् ।
    नीडं शकुन्ता इव जातपक्षाञ्छन्दांस्येनं प्रजहत्यन्तकाले ॥
; ---------------------------------------------
; 3824 : page 2.327
    नैव भार्या न पशवो न क्षेत्रं न निवेशनम् ।
    संदृश्येत मनुष्याणां यदा पापबलं भवेत् ॥
; ---------------------------------------------
; 3825 : page 2.327
+   <s>नैव यज्ञक्रियः काश्चित्</s> s. Spruch 3679.
    नैवाकृतिः फलति नैव कुलं न शीलं
      विद्यापि नैव न च यत्नकृतापि सेवा ।
    भाग्यानि पूर्वतपसा किल संचितानि
      काले फलन्ति पुरुषस्य यथैव वृक्षाः ॥
; ---------------------------------------------
; 3826 : page 2.328
    नैवास्य कश्चिद्भविता नायं भवति कस्यचित् ।
    पथि संगतमेवेदं दारबन्धुसुहृज्जनैः ॥
; ---------------------------------------------
; 3827 : page 2.328
    नैवास्याग्निर्न चारिष्टो न मृत्युर्न च दस्यवः ।
    प्रभवन्ति धनत्यागाद्विमुक्तस्य निराशिषः ॥
; ---------------------------------------------
; 3828 : page 2.328
    नैषा हि सा स्त्री बवति श्लाघनीयेन धीमता ।
    उभयोर्लोकयोर्लोके पत्या या संप्रसाद्यते ॥
; ---------------------------------------------
; 3829 : page 2.328
    नोच्छ्रितं सहते कश्चित्प्रक्रिया वैरकारिका ।
    शुचेरपि हि युक्तस्य दोष एव निपात्यते ॥
; ---------------------------------------------
; 3830 : page 2.328
    नोद्वेजयेज्जगद्वचा रूक्षया प्रियवाग्भवेत् ।
    प्रायेण प्रियकर्मा यः कृपणो ऽपि हि सेव्यते ॥
; ---------------------------------------------
; 3831 : page 2.328
    नोपकारं विना प्रीतिः कथंचित्कस्यचिद्भवेत् ।
    उपयाचितदानेन यतो देवा अभीष्टदाः ॥
; ---------------------------------------------
; 3832 : page 2.329
    नोपदेशो विधातव्यो मूर्खस्य व्यभिचारिणः ।
    संस्कारो ऽवस्करस्येव तिरस्कारकरो हि सः ॥
; ---------------------------------------------
; 3833 : page 2.329
    नोपभोक्तुं न च त्यक्तुं शक्नोति विषयाञ्जरी ।
    अस्थि निर्दशनः श्वेव जिह्वया लेढि केवलम् ॥
; ---------------------------------------------
; 3834 : page 2.329
    नोपभोगपरानर्थान्को ऽपि संचिनुते चिरम् ।
    आखवः किमलंकारात्मन्याहृत्य कुर्वते ॥
; ---------------------------------------------
; 3835 : page 2.329
    नोपभोगो न वा दानं बन्धूनां भरणं न वा ।
    तथापि गुरुतं धत्ते नृणां संरक्षितं धनम् ॥
; ---------------------------------------------
; 3836 : page 2.329
    नोपात्तं द्रविणं कला न गणिता मित्रं च नोपार्जितं
      शास्त्रं नाधिगतं व्रतं न चरितं नो क्रीडितं वाजिभिः ।
    कान्ताबाहुलतावगूहनसुखं स्वप्ने ऽपि नास्वादितं
      धिक्कष्टं जननी मया प्रसवने दुःखेन संयोजिता ॥
; ---------------------------------------------
; 3837 : page 2.330
    नोपेक्षितव्यो विद्वद्भिः शत्रुरल्पो ऽप्यवज्ञया ।
    वह्निरल्पो ऽपि संवृद्धः कुरुते भस्मसाद्वनम् ॥
; ---------------------------------------------
; 3838 : page 2.330
    नो सत्येन मृगाङ्क एष वदनीभूतो न चेन्दीवर-
      द्वंद्वं लोचनतां गतं न कनकैरप्यङ्गयष्टिः कृता ।
    किं त्वेवं कविभिः प्रतारितमनास्तत्त्वं विजानन्नपि
      त्वङ्नांसास्थिमयं वपुर्मृगदृशां जनः सेवते ॥
; ---------------------------------------------
; 3839 : page 2.330
+   <s>नौका च खलजिह्वा च</s> s. den folgenden Spruch.
    नौश्च दुर्जनजिह्वा च प्रतिकूलविसर्पिणी ।
    जनपतारणायैव दारुणा केन निर्मिता ॥
; ---------------------------------------------
; 3840 : page 2.330
    न्यग्भूत्वा पर्युपासीत वध्यं हन्याद्बले सति ।
    अहताद्धि भयम् तस्माज्जायते नचिरादिव ॥
; ---------------------------------------------
; 3841 : page 2.331
    न्यग्रोधस्य यथा बीजं स्तोकं सुक्षेत्रभूमिगम् ।
    बहुविस्तीर्णातां याति तद्वद्दानं सुपात्रगम् ॥
; ---------------------------------------------
; 3842 : page 2.331
    न्यायवादी स्थिरारम्भः क्षिप्रकारी महोद्यमः ।
    अदीनो ऽकोपनश्चैव नरः श्रीभाजनं भवेत् ॥
; ---------------------------------------------
; 3843 : page 2.331
    न्यायागतस्य द्रव्यस्य बोद्धव्यौ द्वावतिक्रमौ ।
    अपात्रे प्रतिपत्तिश्च पात्रे चाप्रतिपादनम् ॥
; ---------------------------------------------
; 3844 : page 2.331
    न्यायेन राजकार्याणि यः करोति दशानन ।
    न स संतप्यते पश्चान्निश्चितार्थमतिर्नृपः ॥
; ---------------------------------------------
; 3845 : page 2.331
    न्यायेनार्जनमर्थस्य रक्षणम् वर्धनं तथा ।
    सत्पात्रप्रतिपत्तिश्च राजवृत्तं चतुर्विधम् ॥
; ---------------------------------------------
; 3846 : page 2.331
    न्यायेनानमर्थस्य वर्धनं परिपालनम् ।
    सत्पात्रे प्रतिपत्तिश्च भोगश्च तदनन्तरम् ॥
    [Seite2.332]
; ---------------------------------------------
; 3847 : page 2.332
    न्यासापहाराद्वणिजाम् वेश्यानां कामिवञ्चनात् ।
    द्रोहाच्चोपनता राज्ञामस्थिर एव संपदः ॥
; ---------------------------------------------
; 3848 : page 2.332
    पक्वान्नमिव राजेन्द्र सर्वसाधारणाः स्त्रियः ।
    परोक्षे च रमक्षं च न तासां व्श्वसेत्सुधीः ॥
; ---------------------------------------------
; 3849 : page 2.332
    पक्षविकलश्च पक्षी शुष्कश्च तरुः सरश्च जलहीनम् ।
    सर्पश्चोद्धृतदंष्ट्रस्तुल्यं लोके दरिद्रश्च ॥
; ---------------------------------------------
; 3850 : page 2.332
    पक्षिणां काकश्चाण्डालह् पशुनां चैव कुक्कुरः ।
    मुनीनां कोपी चाण्डाकः सर्वचाण्डालनिन्दितः ॥
; ---------------------------------------------
; 3851 : page 2.332
    पङ्कज जलेषु वासः प्रीतिर्मधुपेषु कण्टकैः सङ्ग ।
    यद्यपि तदपि तवौतच्चित्रं मित्रोदये हर्षः ॥
; ---------------------------------------------
; 3852 : page 2.333
+   <s>पङ्कपांसुजलाकीर्णम्</s> s. Spruch 2822.
+   <s>पङ्गुष्वथ च देवर्षे</s> s. den folgenden Spruch.
    पङ्गुष्वपि च देवर्षे ये चान्ये कुत्सिता नराः ।
    स्त्रीणामगम्यो लोके ऽस्मिन्नास्ति कश्चिन्महामुने ॥
; ---------------------------------------------
; 3853 : page 2.333
    पञ्च त्वानुगष्यन्ति यत्र यत्र गमिष्यसि ।
    मित्राण्यमित्रा मध्यस्था उपजीव्योपजीविनः ॥
; ---------------------------------------------
; 3854 : page 2.333
    पञ्चधा संभृतः कायो यदि पञ्चत्वमागतः ।
    कर्मभिः स्वशरीरोत्थैस्तत्र का परिदेवना ॥
; ---------------------------------------------
; 3855 : page 2.333
    पञ्च नश्यन्ति पद्माक्षि क्षुधार्तस्य न संशयः ।
    तेजो लज्जा मतिर्मानं महत्त्वं चापि पञ्चमम् ॥
; ---------------------------------------------
; 3856 : page 2.333
    पञ्च पश्वनृते हन्ति दश हन्ति गवानृते ।
    शतमश्वानृते हन्ति सहस्रं पुरुषानृते ॥
; ---------------------------------------------
; 3857 : page 2.334
+   <s>पञ्चभिर्निर्मिते देहे</s> s. Spruch 3858.
    पञ्चभिर्याति दासत्वं पुराणैः को ऽपि मानवः ।
    को ऽपि लक्षैः कृती ऽपि लक्षैरपि न लभ्यते ॥
; ---------------------------------------------
; 3858 : page 2.334
+   <s>पञ्चिभिः संभृतः कायः</s> s. Spruch 3854.
    पञ्चभिः संभृते देहे पञ्चत्वं च पुनर्गते ।
    स्वां स्वां योनिमनुप्राप्ते तत्र का परिदेवना ॥
; ---------------------------------------------
; 3859 : page 2.334
    पञ्चमी अवमी षष्ठी चतुर्दश्य्ष्टमी तथा ।
    तिथयो गर्हिता ह्येता दष्टस्यमरणात्मिकाः ॥
; ---------------------------------------------
; 3860 : page 2.334
    पञ्चमे ऽहनि ष्ठे वा शाकं पचति स्वे गृहे ।
    अनृणी चाप्रवासी च स वारिचर मेदते ॥
; ---------------------------------------------
; 3861 : page 2.334
+   <s>पञ्चमे ऽहनि च षष्ठे वा</s> s. den vorangehenden Spruch.
    पञ्च यत्र न विद्यन्ते तत्र वासं न कारयेत् ।
    धनिकः श्रोत्रियो राजा नदि वैद्यस्तु पञ्चमः ॥
; ---------------------------------------------
; 3862 : page 2.335
    पञ्च यत्र न विद्यन्ते न कुर्यात्तत्र सम्स्थितिम् ।
    लोकायात्राभयं लज्जा दाक्षिण्यं त्यागशीलता ॥
; ---------------------------------------------
; 3863 : page 2.335
    पञ्च रूपाणि राजानो धारयन्त्यमितौजसः ।
    अग्नेरिन्द्रस्य सोमस्य यमस्य वरुणस्य च ॥
; ---------------------------------------------
; 3864 : page 2.335
    पञ्चाग्नयो मनुष्येण परिचर्याः प्रयत्नतः ।
    पिता माताग्निरात्मा च गुरुश्च भरतर्षभ ॥
; ---------------------------------------------
; 3865 : page 2.335
    पञ्चानां पाण्डुपुत्राणां पत्नी पाञ्चालपुत्रिका ।
    सतीनामग्रणीश्चासी द्दैवो हि विधिरीदृशः ॥
; ---------------------------------------------
; 3866 : page 2.335
    पञ्चास्यस्य पराभवाय भषको माम्सेअ गोर्भूयसा
      दध्यन्नैरपि पायसैः प्रतिदिनं सम्वर्धितो यो मया ।
    सो ऽयं सिंहरवाद्गुहान्तरगमद्भीत्याकुलः सम्भ्रमा-
      द्धन्ताशा विलयं गता हतविघेर्लाभो परं गोवधः ॥
    [Seite2.336]
; ---------------------------------------------
; 3867 : page 2.336
    पञ्चेन्द्रियस्य मर्त्यस्य च्छिद्रं चेदेकमिन्द्रियम् ।
    ततो ऽस्य स्रवति प्रज्ञा दृतेः पादादिवोदकम् ॥
; ---------------------------------------------
; 3868 : page 2.336
    पञ्चैव पूजयल्लोके यशः प्राप्नोति केवलम् ।
    देबान्पितॄन्मनुष्यांश्च भिक्षूनतिथोपञ्चमान् ॥
; ---------------------------------------------
; 3869 : page 2.336
    पटालग्ने पत्यौ नमयति मुखं जातविनया
      हठाश्लेषं वाञ्छत्यपहरति गात्राणि निभृतम् ।
    न शक्नोत्याख्यातुं स्मितमुखसखीदत्तनयना
      ह्रिया ताम्यत्यन्तः प्रथमपरिहासे नववधूः ॥
; ---------------------------------------------
; 3870 : page 2.336
    पटुत्वं सत्यवादित्वं कथायोगेन बुध्यते ।
    अस्तब्धत्वमचापल्यं प्रत्यक्षेणावगम्यते ॥
    [Seite2.337]
; ---------------------------------------------
; 3871 : page 2.337
    पठतो नास्ति मूर्खत्वं जपतो नास्ति पातकम् ।
    मौनिनः कलहो नास्ति न भयं चास्ति जाग्रतः ॥
; ---------------------------------------------
; 3872 : page 2.337
    पठन्ति चतुरो वेदान्धर्मशास्त्राण्यनेकशः ।
    आत्मानं नैव जानन्ति दर्वी पाकरसं यथा ॥
; ---------------------------------------------
; 3873 : page 2.337
    पठ पुत्र सदा नित्यमक्षरं हृदये कुरु ।
    स्वदेशे पूज्यते राजा विद्या सर्वत्र पूज्यते ॥
; ---------------------------------------------
; 3874 : page 2.337
    पठितं श्रुतं च शास्त्रं गुरुपरिचरणं तथा तपश्चरणम् ।
    घनगर्जितमिव विजलं विफलं सकलं दयाविकलम् ॥
; ---------------------------------------------
; 3875 : page 2.337
    पण्डितः पाण्डवानां स व्यासश्चाटुपटुः कविः ।
    निनिन्द तेषु निन्दत्सु स्तुवत्सु स्तुतवान्न किम् ॥
; ---------------------------------------------
; 3876 : page 2.338
    पण्डिते च गुणाः सर्वे मूर्खे दोषाश्च केवलम् ।
    तस्मान्मूर्खस्रेषु प्राज्ञ एको विशिष्यते ॥
; ---------------------------------------------
; 3877 : page 2.338
    पण्डितेन विरुद्धः सन्दूरस्थो ऽस्मीति नाश्वसेत् ।
    दीर्धौ बुद्धिमतो बाहू याभ्यां हिंसति हिंसितः ॥
; ---------------------------------------------
; 3878 : page 2.338
+   <s>पण्डितेषु (पण्डिते हि) गुणाः सर्वे</s> s. Spruch 3876.
    पण्डितो ऽपि वरं शत्रुर्न मूर्खो हितकारकः ।
    वानरेण हतो राजा विप्राश्चौरेण रक्षिताः ॥
; ---------------------------------------------
; 3879 : page 2.338
    पण्यानां गान्धिकं पण्यं किमन्यैः काञ्चनादिभिः ।
    यत्रैकेन च यत्क्रीतं तच्छतेन प्रदीयते ॥
; ---------------------------------------------
; 3880 : page 2.338
    पतति कदाचिन्नभसः खाते पातालतो ऽपि जलमेति ।
    दैवमचिन्त्यं बलवद्बलवान्ननु पुरुषकरो ऽपि ॥
    [Seite2.339]
; ---------------------------------------------
; 3881 : page 2.339
    पतत्यविरतं वारि नृत्यन्ति च कलापिनः ।
    अद्य कान्तः कृतान्तो वा दुःखस्यान्तं करिष्यति ॥
; ---------------------------------------------
; 3882 : page 2.339
    पतन्ति खङ्गधारासु विशन्ति मकारालयम् ।
    किं न कुर्वन्ति सुभगे कष्टमर्थार्थिनो नराः ॥
; ---------------------------------------------
; 3883 : page 2.339
    पतितं मज्जयन्तीषु दर्शितोत्कलिकासु च ।
    प्राज्ञः पतत्यगाधासु न स्त्रीषु च नदीषु च ॥
; ---------------------------------------------
; 3884 : page 2.339
+   <s>पतितः शेचते राजन्</s> s. den folgenden Spruch.
    पतितः शोच्यते राजन्निर्धनश्चापि शोच्यते ।
    विशेषं नाधिगच्छामि निर्धनस्यावरस्य च ॥
; ---------------------------------------------
; 3885 : page 2.339
+   <s>पतिता गुरवस्त्याज्याः</s> s. Spruch 2728.
    पतितानां संसर्गम् त्यजन्ति दूरेण निर्मला गुणिनः ।
    इति कथौअञ्जरतीनां हारः परिहरति कुचयुगलम् ॥
    [Seite2.340]
; ---------------------------------------------
; 3886 : page 2.340
    पतितो ऽपि कराघातैरुत्पतत्पतत्येव कन्दुकः ।
    प्रायेण साधुव्र्त्तानामस्थायिन्यो विपत्तयः ॥
; ---------------------------------------------
; 3887 : page 2.340
    पतितो ऽपि राहुवदते तरणिर्बोधयति पद्मखण्डानि ।
    भवति विपद्यपि महतामङ्गीकृतवस्तुनिर्वाहः ॥
; ---------------------------------------------
; 3888 : page 2.340
    पतिं त्यक्ष्यन्ति निर्द्रव्यं भृत्या अप्यखिलोत्तमम् ।
    भृत्यं विपन्नं पतयः कौलं गाश्चापयस्विनीः ॥
; ---------------------------------------------
; 3889 : page 2.340
    पतिप्रियहिते युक्ता स्वाचारा विजितेन्द्रिया ।
    सेह कीर्तिमवाप्नोति प्रेत्य चानुत्तमां गतिम् ॥
; ---------------------------------------------
; 3890 : page 2.340
    पतिर्भार्यां संप्रविश्य गर्भो भूत्वेह जायते ।
    जायायास्तद्धि जायात्वं यदस्यां जायते पुनः ॥
    [Seite2.341]
; ---------------------------------------------
; 3891 : page 2.341
    पतिर्वापि गतिर्नार्याः पिता वा वरवर्णिनि ।
    गतिः पतिः समस्थाया विषमे वा पिता गतिः ॥
; ---------------------------------------------
; 3892 : page 2.341
    पतिर्हि देवता नार्याः पतिर्बन्धुः पतिर्हुरुः ।
    प्राणैरपि प्रियं तस्माद्भर्तुः कार्यं विशेषतः ॥
; ---------------------------------------------
; 3893 : page 2.341
    पतिव्रता पतिप्राणा पत्युः प्रियहिते रता ।
    यस्य स्यादीदृशी भार्या धन्यः स परुषो भुवि ॥
; ---------------------------------------------
; 3894 : page 2.341
+   <s>पतिहीना च या नारी</s> s. den folgenden Spruch.
    पतिहीना तु या नारी कामं भवतु पुत्रिणी ।
    धनधान्यसमृद्धापि विधवेत्युच्यते बुधैः ॥
; ---------------------------------------------
; 3895 : page 2.341
+   <s>पतेराज्ञां विना नारी</s> s. Spruch 3900.
    पत्त्रं नैव यदा करीरविटपे दोषे वसन्तस्य किं
      नोलूको ऽप्यवलोकते यदि दिवा सूर्यस्य किं दूषणम् ।
    धारा नैव पतन्ति चातकमुखे मेघस्य किं दूषणं
      यत्पूर्वं विधिना ललाटलिखितं तन्मार्जितुं कः क्षमः ॥
    [Seite2.342]
; ---------------------------------------------
; 3896 : page 2.342
    पत्त्रपुष्पफलच्छायामूलवल्कलदारुभिः ।
    धन्या महीरुहो येभ्यो निराशा यान्ति नार्थिनः ॥
; ---------------------------------------------
; 3897 : page 2.342
    पत्त्राणि कण्टकशतैः परिवेष्टितानि
      वार्त्तापि नास्ति मधुनो रजसान्धकारः ।
    आमोदमात्ररसिकेन मधुव्रतेन
      नालोकितानि तव केतकि दूषणानि ॥
; ---------------------------------------------
; 3898 : page 2.342
    पत्नी प्रेमवती सुतः सविनयो भ्राता गुणालंकृतः
      स्निग्धो बन्धुजनः सखातिचतुरो नित्यप्रसन्नः प्रभुः ।
    निर्लोभो ऽनुचरः परार्तिशमने प्रायेण योग्यं धनं
      पुण्यानामुदयेन संततिरियं कस्यापि संपद्यते ॥
; ---------------------------------------------
; 3899 : page 2.342
+   <s>पत्नीं परित्यजति</s> s. <s>मित्रं परित्यजति</s>. [Seite2.343]
    पत्नीयत्यपि मातरं मदवशात्यत्नीं च मात्रीयति
      श्वभीयत्यपि मन्दिरं श्लथशिलं कूपं च गेहीयति ।
    स्वल्पं वार्युधीयतीश्वरपां मोहात्स्थलीयत्यपि
      मित्रीयत्यपि पार्थिवं किमपरं कुर्यान्न यन्मद्यपः ॥
; ---------------------------------------------
; 3900 : page 2.343
    पत्युराज्ञां विना नारी उपोष्य व्रतचारिणी ।
    आयुष्यं हरते भर्तुः सा नारी नरकं व्रजेत् ॥
; ---------------------------------------------
; 3901 : page 2.343
    पत्यौ भक्तिर्व्रतं स्त्रीणामद्रोहो मन्त्रिणां व्रतम् ।
    प्रजानुपालनानन्यकर्मता भूभृतां व्रतम् ॥
; ---------------------------------------------
; 3902 : page 2.343
    पथि च्युतं तिष्ठति दिष्टरक्षितं
      गृहे स्थितं तद्विहतं विनश्यति ।
    जीवत्यनाथो ऽपि तदीक्षितो वने
      गृहे ऽपि गुप्तो ऽस्य हतो न जीवति ॥
; ---------------------------------------------
; 3903 : page 2.343
    पथ्यं मुक्क्त्वा तु यो मोहाद्दुष्टमश्नाति भोजनम् ।
    परिणाममविज्ञाय तदन्तं तस्य जीवितम् ॥
    [Seite2.344]
; ---------------------------------------------
; 3904 : page 2.344
    पदस्थितस्य पद्मस्य मित्रे वरुणभास्करौ ।
    पदच्युतस्य तस्यैव क्लेददाहकरावुभौ ॥
; ---------------------------------------------
; 3905 : page 2.344
    पदातीश्च महीपालः पुरो ऽनीकस्य योजयेत् ।
    उपरुध्यारिमासीत राष्ट्रं चास्योपपीडयेत् ॥
; ---------------------------------------------
; 3906 : page 2.344
    पदानि क्रततुल्यानि भग्नेष्वविनिवर्तिनाम् ।
    राजा सुकृतमादत्ते हतानां विपलायिनाम् ॥
; ---------------------------------------------
; 3907 : page 2.344
+   <s>पदाभ्यां न स्पृशेदग्निम्</s> s. Spruch <s>पादभ्यां न स्पृशेदाग्निम्</s>.
    पदे पदे ऽघिगम्यन्ते पापभजो न चेतरे ।
    भूयांसो वायसाः सन्ति स्तोकाश्च भाषिपक्षिणः ॥
; ---------------------------------------------
; 3908 : page 2.344
    पदे पदे निधानानि योजने रसकूपिका ।
    भाग्यहीना न पश्यन्ति बहुर त्ना वसुंधरा ॥
; ---------------------------------------------
; 3909 : page 2.345
    पद्माकरं दिनकरो विकचीकरोति
      चन्द्रो विकासयति कैरवचक्रवालम् ।
    नाभ्यर्थितो जलधरो ऽपि जलं ददाति
      सन्तः स्वयं परहितेषु कृताभियोगाः ॥
; ---------------------------------------------
; 3910 : page 2.345
    पद्मातपत्ररसिके सरसीरुहस्य
      किं बीजमर्पयितुमिच्छसि वापिकायाम् ।
    कालः कलिर्जगदिदं न कृतज्ञमज्ञे
      स्थित्व हरिष्यति मुखस्य तवैव लक्स्मीम् ॥
; ---------------------------------------------
; 3911 : page 2.345
    पद्मानामेव दण्डेषु कण्टकस्त्वयि रक्षति ।
    अथ वा दृश्यते रागिमिथुनालिङ्गनेष्वपि ॥
; ---------------------------------------------
; 3912 : page 2.345
    पद्मन्यर्कंशुनिष्ठूताः पीत्वा पावकविप्रुषः ।
    भूयो वमन्तीव मुखैरुद्गीर्णारुणरेणुभिः ॥
; ---------------------------------------------
; 3913 : page 2.345
    पद्मिनी राजहंसाश्च निर्ग्रन्थाश्च तपोधनाः ।
    यं देशमुपसर्पन्ति तत्र देशे शुभं भवेत् ॥
; ---------------------------------------------
; 3914 : page 2.346
+   <s>पयःपानं भुजंगानाम्</s> s. Spruch 1287.
    पयोद हे वारि ददासि वा न वा
      त्वदेकचित्तः पुनरेष चातकः ।
    वरं महत्या म्रियते पिपासया
      तथापि नान्यस्य करोत्युपासनाम् ॥
; ---------------------------------------------
; 3915 : page 2.346
    पयोमुचः परीतापं हरन्त्येव शरीरिणाम् ।
    नन्वात्मलाभो महतां परदुःखोपशान्तये ॥
; ---------------------------------------------
; 3916 : page 2.346
+   <s>परं विनीतत्वमुपौति सेवया</s> s. Spruch 3947.
    परकार्यविहन्ता च दाम्भिकः स्वार्थसाधकः ।
    छलद्वेषी मृदुः क्रूरो विप्रो मार्जार उच्यते ॥
; ---------------------------------------------
; 3917 : page 2.346
    परकाव्येन कवयः परद्रव्येण चेश्वराः ।
    निर्लोठितेन स्वकृतिं पुष्णन्त्यद्यतने क्षणे ॥
; ---------------------------------------------
; 3918 : page 2.346
    परं क्षिपति दोषेण वर्तमानः स्वयं तथा ।
    यश्च क्रुध्यत्यनीशानः स च मूढतमो नरः ॥
; ---------------------------------------------
; 3919 : page 2.347
    परतोषयिता न कश्च न्वगतो यस्य गुणो ऽस्ति देहिनः ।
    परदोषकथाभिरल्पकः सुजनं तोषयितुं किलेच्छति ॥
; ---------------------------------------------
; 3920 : page 2.347
    परत्र च सहायान्ति न भोगा नार्थसंचयाः ।
    एकस्तु बान्धवो धर्मो न जहाति पदात्पदम् ॥
; ---------------------------------------------
; 3921 : page 2.347
    परदारविवृत्तिर्या सो ऽयं स्वयमनादृतः ।
    अहल्याकेलिलेन दम्भो दम्भोलिपाणिना ॥
; ---------------------------------------------
; 3922 : page 2.347
    परदारपरद्रव्यपरद्रोहपरङ्नुखः ।
    गङ्गाप्याह क्दागत्य मामयं पावयिष्यति ॥
; ---------------------------------------------
; 3923 : page 2.347
+   <s>परदारं परद्रव्यम्</s> s. Spr. 3924 fg.
    परदारा न हन्तव्याः सर्ववर्णेषु कर्हिचित् ।
    नहीदृशमनाउष्यं त्रिषु लोकेषु विद्यते ॥
; ---------------------------------------------
; 3924 : page 2.348
    परदारान्परद्रव्य्ं परिवादं परस्य च ।
    परिहास्म् गुरोः स्थाने चापल्यं च विवर्जयेत् ॥
; ---------------------------------------------
; 3925 : page 2.348
    परदान्परद्रव्यं परिहासं परस्य च ।
    परवेश्मनि वासं च दूरतः परिवर्जयेत् ॥
; ---------------------------------------------
; 3926 : page 2.348
    परदुःखातुरा नित्यं स्वसुखानि महान्त्यपि ।
    नपेक्षन्ते महाय्मानः सर्वभूतहिते रताः ॥
; ---------------------------------------------
; 3927 : page 2.348
    परदुःखं समुत्पाद्य यः स्वियसुखमीहते ।
    स यदि स्याद्धर्मशीलो नरके को गमिष्यति ॥
; ---------------------------------------------
; 3928 : page 2.348
    परदुःखातरा नित्यं स्वसुखानि महान्त्यपि ।
    नापिक्षन्ते महात्मानः सर्वभूतहिते रताः ॥
; ---------------------------------------------
; 3929 : page 2.348
+   <s>परदुःखेन यो दुःखी</s> s. Spruch <s>येन दुःखेन यो दुःखी</s>.
    परदेशभयाद्भीता बहुमाया नपुंसकाः ।
    स्वदेशे निधनं यान्ति काकाः कापुरुषा मृगाः ॥
; ---------------------------------------------
; 3930 : page 2.349
    परद्रव्यापहर्ता च परदारपरायणः ।
    इहामुत्र च वा गच्छेद्दुर्गतिं नात्र संशयः ॥
; ---------------------------------------------
; 3931 : page 2.349
    परपरिवादः परिषदि न कथंचित्पण्डितेन वक्तव्यः ।
    सत्यमपि तन्न वाच्यं यदुक्तमसुखावहं भवति ॥
; ---------------------------------------------
; 3932 : page 2.349
    परप्रणैर्निजप्राणान्सर्वे रक्षन्ति जन्तवः ।
    निजप्राणैः परप्राणानेको जीमूतवाहनः ॥
; ---------------------------------------------
; 3933 : page 2.349
    परप्रोक्तगुणः प्रायो निर्गुणो ऽपि गुणी भवेत् ।
    इन्द्रो ऽपि लघुतां याति स्वयंप्रख्यापितैर्गणैः ॥
; ---------------------------------------------
; 3934 : page 2.349
+   <s>परप्रोक्तगुणो यस्तु</s> s. den vorangehenden Spruch.
    परमेकस्य सत्त्वस्य प्रदातुं जीवितं वरम् ।
    न च विप्रसहस्रेभ्यो गोसहस्रं दिने देने ॥
; ---------------------------------------------
; 3935 : page 2.349
    परवाच्येषु निपुणो सर्वो भवति सर्वदा ।
    आत्मवाच्यं न जानन्नापि च मुह्यति ॥
    [Seite2.350]
; ---------------------------------------------
; 3936 : page 2.350
    परवित्तव्ययं विक्ष्य खिद्यन्ते नीचजातयः ।
    यवासको न किं शुष्येद्वारि व्ययति वारिदे ॥
; ---------------------------------------------
; 3937 : page 2.350
    परश्चेदेनमतिवादबाणैर्भृशं विध्येच्छम् एवेह कार्यः ।
    सम्रोष्यमाणः प्रतिहृष्यते यः स आदत्ते सुकृतं वै परस्य ॥
; ---------------------------------------------
; 3938 : page 2.350
    परश्चेदेनमभिविध्येत बाणैर्भृशं सुतीक्ष्णैरनलार्कप्रदीप्तैः ।
    स विध्यमानो ऽप्यतिदह्यमानो विद्यात्कविः सुकृतं मे ददाति ॥
; ---------------------------------------------
; 3939 : page 2.350
    परस्परज्ञाः संहृष्टा व्यवधूताः सुनिश्चिताः ।
    अपि पञ्चाशतं मृद्रन्ति महतीं चमूम् ॥
; ---------------------------------------------
; 3940 : page 2.351
    परस्परज्ञाः संहृष्टास्त्यक्तप्राणाः सुनिश्चिताः ।
    कुलीनाः पूजिताः सम्यग्विजयन्ते द्विषां बलम् ॥
; ---------------------------------------------
; 3941 : page 2.351
+   <s>परस्परज्ञाः संतुष्टाः</s> s. den vorangehenden Spruch.
+   <s>परस्परं च मर्माणि</s> s. Spruch 3942.
    परस्पविरोधिन्योरेकसंश्रयदुर्लभम् ।
    सम्गतं श्रीसरस्वत्योर्भूयादुद्भूतये सताम् ॥
; ---------------------------------------------
; 3942 : page 2.351
    परस्परस्य मर्माणि ये न रक्षन्ति जन्तवः ।
    त एव निधनं यान्ति वल्मीकोदरसर्पवत् ॥
; ---------------------------------------------
; 3943 : page 2.351
    परस्परामिषतया जगतो भिन्नवर्त्मनः ।
    दण्डाभावे परिध्वंसी मात्स्यो न्यायः प्रवर्तते ॥
; ---------------------------------------------
; 3944 : page 2.351
    परस्परोपकारश्चे मैत्रः संबन्धजस्तथा ।
    उपहारश्च विज्ञेयाश्चत्वारस्ते च संधयः ॥
; ---------------------------------------------
; 3945 : page 2.352
+   <s>परस्परोपकारस्तु</s> s. den vorangehenden Spruch.
+   <s>परस्य तु गृहे भोक्तुः</s> s. Spruch 581.
    परस्य पीडनं कुर्वन्स्वार्थसिद्धिं च पण्डितः ।
    मूढबुद्धिर्न भक्षेत वने चतुरको यथा ॥
; ---------------------------------------------
; 3946 : page 2.352
    परस्वहरणे युक्तं परदाराभिमर्शकम् ।
    त्याज्यमाहुर्हरात्मानं वेश्म प्रज्वलितं यथा ॥
; ---------------------------------------------
; 3947 : page 2.352
+   <s>परस्वानां च हरणम्</s> s. Spruch <s>हरणं च परस्वानाम्</s>.
    परां विनीतः समुपैति सेव्यतां
      महीपतीनां विनयो विभूषणम् ।
    प्रवृत्तदानो मृदुसंचरत्करः
      करीव भद्रो विनयेन शेभते ॥
; ---------------------------------------------
; 3948 : page 2.352
    पराक्रमपरामर्शवशीकृतरिपोस्त्वसौ ।
    लक्ष्मीअन्याङ्कसुप्तैव स्वयं गृहकुटुम्बिनी ॥
; ---------------------------------------------
; 3949 : page 2.353
    पराङ्नुखे ऽपि ऽत्र कृत्यं कार्यं विपश्चिता ।
    आत्मदोषविनाशाय स्वचित्तस्तम्भनाय च ॥
; ---------------------------------------------
; 3950 : page 2.353
    पराङ्नुखे विधौ चेत्स्यात्कथंचिद्द्रविणागमः ।
    तस्तो ऽन्यदपि संगृह्य याति शङ्खनिधिर्यथा ॥
; ---------------------------------------------
; 3951 : page 2.353
    परात्परतरं यान्ति नारायणपरायणाः ।
    न ते तत्र गमिष्यन्ति ये द्विषन्ति महेश्वरम् ॥
; ---------------------------------------------
; 3952 : page 2.353
    पराधिकारचर्चां यः कुर्यात्स्वामिहितेच्छया ।
    स विषीदति चीत्कारात्ताडितो गर्दभो यथा ॥
; ---------------------------------------------
; 3953 : page 2.353
    परान्नं दुर्लभं प्राप्य मा प्राणेषु दयां कुरु ।
    परान्नं दुर्लभं लोके प्राणा जन्मनि जन्मनि ॥
; ---------------------------------------------
; 3954 : page 2.353
+   <s>पराभवं परिच्छेत्तुम्</s> s. Spruch 2829. [Seite2.354]
    परार्थानुष्ठाने जडयति नृपं स्वार्थपरता
      परित्यक्तस्वार्थो नियतमयथार्थः क्षितिपतिः ।
    परार्थश्चेत्स्वार्थादभिमततरो हन्त परवा-
      न्परायत्तः प्रीते कथमिव रसं वेत्ति पुरुषः ॥
; ---------------------------------------------
; 3955 : page 2.354
    परिक्षीणः कश्चित्स्पृहयति यवानां प्रसृतये
      स पश्चात्संपूर्णे गणयति धरित्रीं तृणसमाम् ।
    अतश्चानेकान्त्या गुरुलघुतयार्थेषु धनिना-
      मवस्था वस्तूनि प्रथयति च संकोचयति च ॥
; ---------------------------------------------
; 3956 : page 2.354
    परिचरिव्याः सन्तो यद्यपि कथयन्ति नो सदुपदेशम् ।
    यास्तेषां स्वैरकथास्ता एव भवन्ति शास्त्राणि ॥
; ---------------------------------------------
; 3957 : page 2.354
    परिचितमागच्छन्तं ग्राहकमुत्कण्ठया विलोक्यासौ ।
    हृष्यति तद्धनलुब्धो यद्वत्पुत्रेण जातेन ॥
; ---------------------------------------------
; 3958 : page 2.355
+   <s>परिच्छन्नं फलं यत्र</s> s. den flolgenden Spruch.
    परिच्छिन्नं फलं यत्र प्रतिस्कन्धेन नीयते ।
    स्कन्धोपनेयं तं प्राहुः संधिं संधिविदो जनाः ॥
; ---------------------------------------------
; 3959 : page 2.355
    परिच्छेदो हि पाण्डित्यं यदापन्ना विपत्तयः ।
    अपरिच्छेदकर्तॄणां विपदः स्युः पदे पदे ॥
; ---------------------------------------------
; 3960 : page 2.355
+   <s>परितोषयिता न कश्च न</s> s. Spruch 3919.
    परित्यजति यो दुःखं सुखं चाप्युभयं नरः ।
    अभ्योति ब्रह्म सो ऽत्यन्तं न तं शोचन्ति पण्डिताः ॥
; ---------------------------------------------
; 3961 : page 2.355
    परित्यजान्ति ये दुःखं सुखं चाप्युभयं नराः ।
    त एव सुखमेधन्ते ज्ञानतृप्ता मनीषिणः ॥
; ---------------------------------------------
; 3962 : page 2.355
+   <s>परित्यज्य हि यो धर्मम्</s> s. Spruch 1140. [Seite2.356]
+   <s>परित्यागे न लभते</s> s. Spruch 3973.
+   <s>परिपत्य यदा सूनुः</s> s. Spruch <s>प्रतिपद्य यदा सूनुः</s>.
    परिपूर्णे यथा सोमो दृष्टो ह्लादयते मनः ।
    एवं यस्मिन्प्रजाः सर्वा निर्वृतास्तच्छशिव्रतम् ॥
; ---------------------------------------------
; 3963 : page 2.356
    परिभ्रमसि किं वृथा क्वचन चित्त विश्रम्यतां
      स्वयं भवति यद्यथा भवति तत्तथा नान्यथा ।
    अतीतमपि न स्मरन्नपि च भाव्यसंकल्पय-
      न्नतर्कितगमागमाननुभवस्व भोगानिह ॥
; ---------------------------------------------
; 3964 : page 2.356
    परिमलभृतो वाताः शाखा नवाङ्कुरकोटयो
      मधुपविरुतोत्क्ण्ठा वाचः प्रियाः पिक{?} पक्षिणाम् ।
    विरलसुरतस्वेदोद्गारा वधूवदनेन्दवः
      प्रसरति मधौ रात्र्यां जातो न कस्य गुणोदयः ॥
; ---------------------------------------------
; 3965 : page 2.357
    परिम्लाने माने मुखशशिनि तस्याः करधृते
      मयि क्षीणोपाये प्रणिपतनमात्रैकशरणे ।
    तया पक्ष्मप्रान्तव्रजपुटनिरुद्धेन सहसा
      प्रसादो बाष्पेण स्तनतटविशीर्णेन कथितः ॥
; ---------------------------------------------
; 3966 : page 2.357
+   <s>परिवर्तिनि संसारे</s> s. Spruch<s>स जातो येन जातेन</s>.
    परिवादं ब्रुवाणो हि दुरात्मा वै महाजने ।
    प्रकाशयति दोषांस्तु सर्पः फणमिवोच्छ्रितम् ॥
; ---------------------------------------------
; 3967 : page 2.357
    परिव्राट्कामुकशुनामेकस्यां प्रमदातनौ ।
    कुणपः कामिनी भक्ष इति तिस्रो विकल्पनाः ॥
; ---------------------------------------------
; 3968 : page 2.357
+   <s>परिशुद्धामपि वृत्तिम्</s> s. Spruch 155.
    परिहरति न मृत्युः पण्डितं श्रोत्रियं वा
      धनकनकसमृद्धं बाहुवी र्योच्छ्रितं वा ।
    तपसि नियतयुक्तं सुस्थितं दुःखितं वा
      वनगत इव वह्निः सर्वभक्षी कृतान्तः ॥
; ---------------------------------------------
; 3969 : page 2.358
    परीक्षका यत्र न सन्ति देशे नार्घन्गि रत्नानि समुद्रजानि ।
    आभीरघोषे किल चन्द्रकान्तं त्रिभिर्वराटैर्विपणन्ति गोपाः ॥
; ---------------------------------------------
; 3970 : page 2.358
    परीक्ष्य सत्कुलं विद्यां शीलं शौर्यं सुरूपताम् ।
    विधिर्ददातिनिपुणः कन्यामिव दरिद्रताम् ॥
; ---------------------------------------------
; 3971 : page 2.358
    परीवादस्तथ्यो भवति वितथो वापि महतां
      तथाप्युच्चैर्धाम्नां हरति महिमानं जनरवः ।
    तुलोत्तीर्णस्यापि प्रकटनिहताशेषतमसो
      रवेस्तादृक्तेजो नहि भवति कन्यां गतवतः ॥
; ---------------------------------------------
; 3972 : page 2.358
+   <s>परुषाण्यपि चोक्ता या</s> s. den folgenden Spruch.
    परुषाण्यपि या प्रोक्ता दृष्टा वा क्रोधचक्षुषा ।
    सुप्रसन्नमुखी भर्तुः सा नारी धर्मभागिणी ॥
; ---------------------------------------------
; 3973 : page 2.359
+   <s>परुषेणापि चोक्ता या</s> s. den vorangehenden Spruch.
    परेभ्यो यो न लभते ततो दुःखतरं नु किम् ।
    न च तुष्यति लब्धेन भूय एव च मार्गति ॥
; ---------------------------------------------
; 3974 : page 2.359
    परेषां क्लेशदं कुर्यान्न पैशुन्यं प्रभुप्रियम् ।
    पैशुन्येन गतौ राहोश्चन्द्रोर्कौ भक्षणीयताम् ॥
; ---------------------------------------------
; 3975 : page 2.359
    परेषां चेतांसि प्रतिदिवसमाराध्य बहुधा
      प्रसादं किं नेतुं विशसि हृदय क्लेशकलिलम् ।
    प्रसन्ने त्वय्येव स्वौअमुदितचिन्तामणिगुणो
      विविक्तः संकल्पः किमभिलषितं पुष्यति न ते ॥
; ---------------------------------------------
; 3976 : page 2.359
    परेषामात्मनश्चैव यो ऽविचार्य बलाबलम् ।
    कार्यायोत्तिष्ठते मोहादापदः स समीहते ॥
; ---------------------------------------------
; 3977 : page 2.359
+   <s>परैति यो ऽतिथिः सायम्</s> s. Spruch 462. [Seite2.360]
    परैः संभुज्यते राज्यं स्वयं पापस्य भाजनम् ।
    धर्मातिक्रमतो राजा सिंहो हस्तिवधादिव ॥
; ---------------------------------------------
; 3978 : page 2.360
    परोक्तमात्रं यस्तथां मन्यते बुद्धिवर्जितः ।
    हसनीयः परेषां स शखरूढो जटी यथा ॥
; ---------------------------------------------
; 3979 : page 2.360
    परोक्षे कार्यहन्तारं प्रत्यक्षे प्रियवादिनम् ।
    वर्जयेत्तादृशं मित्रं विषकुम्भं पयोमुखम् ॥
; ---------------------------------------------
; 3980 : page 2.360
    परोपकरणं येषां जागर्ति हृदये सताम् ।
    नश्यन्ति विपदस्तेषां संपदः स्युः पदे पदे ॥
; ---------------------------------------------
; 3981 : page 2.360
    परोपकारः कर्तव्यः प्राणैः कण्ठगतैरपि ।
    परोपकारजं पुण्यं तुल्यं क्रतुशतैरपि ॥
; ---------------------------------------------
; 3982 : page 2.360
+   <s>परोपकारणं येषाम्</s> s. Spruch 3980. [Seite2.361]
    परोपकार्निरता ये स्वर्गसुखनिःस्पृहाः ।
    जगद्धिआय जनिताः साधवस्त्वीदृशा भुवि ॥
; ---------------------------------------------
; 3983 : page 2.361
    परोपकारव्यापारपरो यः पुरुषो भुवि ।
    सतत्पदं समाप्नोति परादपि हि यत्परम् ॥
; ---------------------------------------------
; 3984 : page 2.361
    परोपकारशून्यस्य धिग्ननुष्यस्य जीवितम् ।
    जीवन्तु पशवो येषां चर्म ह्युपकरिष्यति ॥
; ---------------------------------------------
; 3985 : page 2.361
    परोपकाराय वहन्ति नद्यः परोपकाराय दुहन्ति गावः ।
    परोपकाराय फलन्ति वृक्षाः परोपकाराय इदं शरीरम् ॥
; ---------------------------------------------
; 3986 : page 2.361
    परोपकारो मैत्री च दाक्षिण्यं प्रियभाषणम् ।
    सौशील्यं विनयस्त्यागः सज्जनानां गुणा अमी ॥
; ---------------------------------------------
; 3987 : page 2.361
+   <s>परोपकृतिसंभूतम्</s> s. Spruch 2403.
    परोपदेशे पाण्डित्यं सर्वेषां सुकरं नृणाम् ।
    धर्मे स्वयमनुष्ठानं कस्यचित्तु महात्मनः ॥
    [Seite2.362]
; ---------------------------------------------
; 3988 : page 2.362
    परो ऽपि हितवान्बन्धुर्नन्धुरप्यहितः परः ।
    अहितो देहजो व्याधिर्हितमारण्यमैषधम् ॥
; ---------------------------------------------
; 3989 : page 2.362
    परो ऽप्यपत्यं हितकृद्यथौषधं
      स्वदेहजो ऽप्यामयवत्सुतो ऽहितः ।
    छिन्द्यात्तदङ्गं यदुत्यात्मनो ऽहितं
      शेषं सुखं जीवति यद्विवर्जनात् ॥
; ---------------------------------------------
; 3990 : page 2.362
    पर्जन्य इव भूतानामाधारः पृथिवीपतिः ।
    विकले ऽपि हि पर्जन्ये जीव्यते न तु भूपतौ ॥
; ---------------------------------------------
; 3991 : page 2.362
    पर्जन्यः पर्वने वर्षन्किं नु साधयते फलम् ।
    कष्टे क्षेत्रे तथा वर्षन्किं न साधयते फलम् ॥
; ---------------------------------------------
; 3992 : page 2.362
    पर्जन्यनाथाः पशवो राजानो मन्त्रिबान्धवाः ।
    पतयो बान्धवाः स्त्रीणां ब्राह्मणा वेदबान्धवाः ॥
    [Seite2.363]
; ---------------------------------------------
; 3993 : page 2.363
    पर्णशब्दमपि श्रुत्वा त्रस्यन्ति हरिणाश्च ये ।
    ते ऽपि साम्नात्र बध्यन्ते लुब्धकैः पश्य सर्वदा ॥
; ---------------------------------------------
; 3994 : page 2.363
+   <s>पर्यङ्के चास्तरणम्</s> und <s>पर्यङ्के ऽप्यास्तरणम्</s> s. den folgenden Spruch.
    पर्यङ्केष्वास्तरणं पतिमनुकूलं मनोहरं शयनम् ।
    तृणमिव लघु मन्यन्ते कामिन्यश्चौररतलुब्धाः ॥
; ---------------------------------------------
; 3995 : page 2.363
    पर्यन्तविरसा कष्टा प्रतिक्षणविवर्तिनी ।
    भवस्थितिरिवानित्यसंभन्धा हि विलासिनी ॥
; ---------------------------------------------
; 3996 : page 2.363
+   <s>पर्यन्तो लभ्यते भूमेः</s> s. Spruch <s>लभ्यते भूमिपर्यन्तः</s>.
    पर्यायैर्हन्यमानानामभियोक्ता न विद्यते ।
    पर्यायैर्हन्यमानामभियोक्ता न विद्यते ।
    दुःखमेतत्तु यद्द्वे ष्टा कर्ताहमिति मन्यते ॥
; ---------------------------------------------
; 3997 : page 2.363
    पर्वतं विषमं घोरं बहुव्यालसमाकुलम् ।
    नारोहेत नरः प्राज्ञः संशये ऽपि कदा च न ॥
; ---------------------------------------------
; 3998 : page 2.364
+   <s>पलाशकुसुमभ्रान्त्या</s> s. den folgenden Spruch.
    पलाशमुकुलभ्रान्त्या शुकतुण्डे पतत्यलिः ।
    सो ऽपि जम्बूफलभ्रान्त्या तमलिं धर्तुमिच्छति ॥
; ---------------------------------------------
; 3999 : page 2.364
+   <s>पलितेषु च दृष्टेषु</s> s. den folgenden Spruch
    पलितेश्वपि दृष्टेषु पुंसः का नाम कामिता ।
    भैशज्यमिव मन्यन्ते यदन्यमनसः स्त्रियः ॥
; ---------------------------------------------
; 4000 : page 2.364
    पल्लवग्राहि पाण्डित्यं क्रयक्रीतं च मैथुनम् ।
    भोजनं च पराधीनं तिस्रः पुंसां विडम्बनाः ॥
; ---------------------------------------------
; 4001 : page 2.364
    पल्लवतः कल्पतरोरेष विशेषः करस्य ते वीर ।
    भूषयति कर्णमेकः परस्तु कर्णं तिरस्कुरुते ॥
; ---------------------------------------------
; 4002 : page 2.364
    पशवो ऽपि हि जीवन्ति केवलात्मोदरंभराः ।
    तस्यैव जीवितं श्लाध्यं यः परार्थं च जीवति ॥
; ---------------------------------------------
; 4003 : page 2.364
    पशुवद्रमते नारीं यदा पृष्ठमितो नरः ।
    पाशवं तद्रतं ज्ञेयं सर्वकामिजनप्रियम् ॥
    [Seite2.365]
; ---------------------------------------------
; 4004 : page 2.365
    पशुश्चेन्निहतः स्वर्गं ज्योतिष्टोमे गमिष्यति ।
    स्वपिता यजमानेन तत्र कस्मान्न हिंस्यते ॥
; ---------------------------------------------
; 4005 : page 2.365
    पशोः पशुः को न करोति धर्ममधीत्य शास्त्राणि समर्थितो ऽपि ।
    किं तद्विषं भाति सुधोपमं स्त्री के शत्रवो मित्रवदात्मजा हि ॥
; ---------------------------------------------
; 4006 : page 2.365
+   <s>पश्चात्सेनापतिर्यायात्</s> und <s>पश्चात्सेनापतिः सर्वम्</s> s. Spruch 3611.
    पश्चाद्दत्तं परैर्दत्तं लभ्यते वा न लभ्यते ।
    स्वहस्तेन च यद्दत्तं लभ्यते तन्न संशयः ॥
; ---------------------------------------------
; 4007 : page 2.365
    पश्य कर्मअवशात्प्राप्तं भोज्यकाले ऽपि भोजनम् ।
    हस्तोद्यमं विना वक्त्रे प्रविशेन्न कथं च न ॥
; ---------------------------------------------
; 4008 : page 2.365
    पश्य दानस्य माहात्म्यं सद्यः प्रत्ययकारकम् ।
    यत्प्राभावादपि द्वेषी मित्रतां याति तत्क्षणात् ॥
; ---------------------------------------------
; 4009 : page 2.366
    पश्यद्भिर्दूरतो ऽपायान्सूपायप्रतिपत्तिभिः ।
    भवन्ति हि फलायैव विद्वद्भिश्चिताः क्रियाः ॥
; ---------------------------------------------
; 4010 : page 2.366
    पश्यन्नपि भवत्यन्धः सम्राडागोवृतस्तु यत् ।
    सुहृद्वैद्याश्चिकित्सन्ति निर्मलैर्विनयान्म्ँजनैः ॥
; ---------------------------------------------
; 4011 : page 2.366
    पश्य शलाकावसरे तृणे ऽपि भूपैः प्रसार्यते स्वकरः ।
    अनवसरे गुणवानपि हृदयादवतार्यते हारः ॥
; ---------------------------------------------
; 4012 : page 2.366
    पश्यामः किमियं प्रपद्यत इति थैर्यं मयालम्बितं
      किं मां नालपतीत्ययं खलु शठः कोपस्तयाप्याश्रितः ।
    इतन्यो ऽन्यविलक्ष्यदृष्टिचतुरे तस्मिन्नवस्थान्तरे
      सव्याजं हसितं मया धृतिहरो बाष्पस्तु मुक्तस्तया ॥
; ---------------------------------------------
; 4013 : page 2.366
    पश्यामि धनिनां क्लेशं लुब्धानामजितात्मनाम् ।
    भयादलब्धनिद्राणां सर्वतो ऽभिविशङ्किनाम् ॥
    [Seite2.367]
; ---------------------------------------------
; 4014 : page 2.367
+   <s>पश्यामो मयि किं प्रपद्यत इति</s> s. Spruch 4012.
    पश्याश्लेषविशीर्णचन्दनरजःपुञ्जप्रकर्षादियं
      शय्यासंप्रति कोमलाङ्गि कठिनेत्यारोप्य मां वक्षसि ।
    गाढौष्ठग्रहपीडनाकुलतया पादाग्रसंदंशके-
      नाकृष्याम्बरमात्मनो यदुचितं धूर्ते तत्प्रस्तुतम् ॥
; ---------------------------------------------
; 4015 : page 2.367
    पश्योज्ज्वलं कर्णिकारमुपेत्यापि विसौरभम् ।
    विमुञ्चन्त्यलयो नीचं श्रीमन्तमिव साधवः ॥
; ---------------------------------------------
; 4016 : page 2.367
    पांसवो ऽपि कुरुक्षेत्राद्वायुना समुदीरिताः ।
    अपि दुष्कृतकर्माणं नयन्ति परमां गतिम् ॥
; ---------------------------------------------
; 4017 : page 2.367
    पाकश्चेन्न शुभस्य मे ऽद्य रदसौ प्रागेव नादात्किमु
      स्वार्थश्चेन्न मयास्य किं न भजते दीनान्स्वबन्धूनयम् ।
    मत्तो रन्ध्रदृशो ऽस्य भीर्यदि न तल्लुब्धः किमेष त्यजे-
      दित्यन्तः पुरुषाधमः कलयति प्रायः कृतोपक्रियः ॥
; ---------------------------------------------
; 4018 : page 2.368
    पाटलया वनमध्ये कुसुमितया मोहितस्तथा भ्रमरः ।
    सैवेयमिति यथाभूत्प्रतीतिरस्यान्यपुष्ये ऽपि ॥
; ---------------------------------------------
; 4019 : page 2.368
    पाणिः पात्रं पवित्रं भ्रमणपरिगतं भैक्षमक्षय्यमन्नं
      वस्त्रं विस्तीर्णमाशकममलिनं तल्पमस्वल्पमुर्वी ।
    येषां निःसङ्गताङ्गीकरणपरिणतिः स्वान्तसंतोषिणस्ते
      धन्याः संन्यस्तदैन्यव्यतिकरनिकराः कर्म निर्मूलयन्ति ॥
; ---------------------------------------------
; 4020 : page 2.368
    पाणिग्राहस्य साध्वी स्त्री जीवतो वा मृतस्य वा ।
    पतिलोकमभीप्सन्ती नाचरेत्किंचिदाप्रियम् ॥
; ---------------------------------------------
; 4021 : page 2.368
    पाणिं पात्रायतां निसर्गशुचिना भैक्षेण संतुष्यतां
      यत्र क्वापि निषीदतां बहुतृणं विश्वं मुहुः पश्यताम् ।
    अत्यागे ऽपि तनोरखण्डपरमानन्दावबोधस्पृहां
      मर्त्यः को ऽपि शिवप्रसादसुलभां संपत्स्यते योगिनाम् ॥
    [Seite2.369]
; ---------------------------------------------
; 4022 : page 2.369
    पाण्डित्यं मदखण्डनावधि कवित्वं सर्वतोषावधि
      त्यागः सर्वधनावधिः परपरित्राणं शरीरावधि ।
    सेवा स्वामिफलावधिर्व्यवसितिः प्रारब्धलाभावधिः
      ख्यातिः क्ष्मावलयावधिर्निरवधिः स्नेहः सतां सर्वदा ॥
; ---------------------------------------------
; 4023 : page 2.369
    पाण्डुक्षामं वदनं हृदयं सरसं तवालसं च वपुः ।
    आवेदयति नितान्तं क्षेत्रियरोगं सखि हृदन्तः ॥
; ---------------------------------------------
; 4024 : page 2.369
+   <s>पातकं वा सदोषम् वा</s> s. Spruch 2276.
+   <s>पातयितुमेव नीचः</s> s. Spruch 3660.
    पाताल इव दुष्पूरो मां दुःखैर्योक्तुमिच्छसि ।
    नाहमद्य समावेष्टुं शक्यः काम पुनस्त्वया ॥
; ---------------------------------------------
; 4025 : page 2.370
    पातालं विश मेदिनीं खन भृशं वाणिज्यमङ्गीकुरु
      त्वं पाथोधिमशङ्कितेन मनसा देशान्तरं गच्छ वा ।
    खङ्गव्यग्रकरो विधेहि सततं राज्ञां सभासेवनं
      दैवे क्रूरतरे तथापि जठरं भोः कृच्छ्रमापूर्यते ॥
; ---------------------------------------------
; 4026 : page 2.370
    पातालमाविशसि यासि नभो विलङ्घ्य
      दिङ्मण्डलं भ्रमसि मानस चापलेन ।
    भ्रान्त्वापि जातु विमलं कथमात्मलीनं
      तद्ब्रह्म न स्मरसि निर्वृतिमेषि येन ॥
; ---------------------------------------------
; 4027 : page 2.370
+   <s>पातितो ऽपि कराघातैः</s> s. Spruch 3886.
    पातुं कर्णाञ्जलिभिः किममृतमिव युज्यते सदुपदेशः ।
    किं गुरुताया मूलं यदेतदप्रार्थनं नाम ॥
; ---------------------------------------------
; 4028 : page 2.370
    पात्रं त्वतिथिमासाद्य शीलाड्यं{?} यो न पूजयेत् ।
    स दत्त्वा दुष्कृतं तस्मै पुण्यमादाय गच्छति ॥
    [Seite2.371]
; ---------------------------------------------
; 4029 : page 2.371
+   <s>पात्रविशेषन्यस्तम्</s> s. den folgenden Spruch.
    पात्रविशेषे न्यस्तं गुणान्तरं व्रजति शिल्पमाधातुः ।
    जलामव समुद्रशुक्तौ मुक्ताफलतां पयोदस्य ॥
; ---------------------------------------------
; 4030 : page 2.371
    पात्रस्य हि विशेषेण श्रद्दधानतयैव च ।
    अल्पं वा बहु वा प्रेत्य दानस्यावाप्यते फलम् ॥
; ---------------------------------------------
; 4031 : page 2.371
    पात्रापात्रविशेषो ऽस्ति धेनुपन्नगयोरिव ।
    तृणादुतोअद्यते दुग्धं दुग्धादुत्पद्यते विषम् ॥
; ---------------------------------------------
; 4032 : page 2.371
    पात्रे त्यागी गुणे रागी भोगी परिजनैः सह ।
    शास्त्रे बोद्धा योद्धा पुरुषः पञ्चलक्षणः ॥
; ---------------------------------------------
; 4033 : page 2.372
    पात्रे दानं स्वल्पमपि काले दत्तं युधिष्ठिर ।
    मनसा सुविशुद्धेन प्रेत्यानन्तफलं स्मृतम् ॥
; ---------------------------------------------
; 4034 : page 2.372
    पात्रे मुक्तिनिबन्धनं तदितरे प्रोद्यन्नयाख्यापकं
      मित्रे प्रीतिविवर्धनं नरपतौ संमानदानप्रदम् ।
    भृत्ये भक्तिभरावहं रिपुजने वैरापहारक्षमं
      भ्रात्रादौ च यशस्करं न क्वप्यहो निष्फलम् ॥
; ---------------------------------------------
; 4035 : page 2.372
    पथोनिधिमधि पाथो वितरसि पाथोद किं तेन ।
    दिनकरकराभितप्तं चातकपोतं न तोषयसि ॥
; ---------------------------------------------
; 4036 : page 2.372
    पादन्यासं क्षितिधरगुरोर्मूर्ध्रि कृत्वा सुमेरोः
      क्रान्तं येन क्षपिततमसा मध्यमं धाम विष्णोः ।
    सो ऽयं चन्द्रः पतति गगनादल्पशेषैर्मूयखै-
      रत्यारूढिर्भवति महतामप्यपभ्रंशनिष्ठा ॥
; ---------------------------------------------
; 4037 : page 2.373
    पादपानां भयं वातात्पद्मानां शिशिराद्भयम् ।
    पर्वतानां भयं वज्रात्साधूनां दुर्जनाद्भयम् ॥
; ---------------------------------------------
; 4038 : page 2.373
    पादाभ्यां न स्पृशेदग्निं गुरुं ब्राह्मणमेव च ।
    नैव गां न कुमारीं च न वृद्धं न शिशुं तथा ॥
; ---------------------------------------------
; 4039 : page 2.373
    पादासक्ते सुचिरमिह ते वामता कैव कान्ते
      सन्मार्गद्थे प्रणयिनि जने कोपने को ऽपराधः ।
    इत्थं तस्याः परिजनकथाकोपवेगोपशान्तौ
      बाष्पोद्भेदैस्तदौ सहसा न स्थितं न प्रयातम् ॥
; ---------------------------------------------
; 4040 : page 2.373
    पादाहतं यदुत्थाय मूर्धानमधिरोहति ।
    स्वस्थादेवापमाने ऽपि देहिनस्तद्वरं रजः ॥
; ---------------------------------------------
; 4041 : page 2.374
    पादाहतो ऽपि दृढदण्डसमाहतो ऽपि
      यं दंष्ट्रया स्पृशति तं किल हन्ति सर्पः ।
    को ऽप्येष एव पिशुनोग्रमनुष्यधर्मः
      कर्णे ऽपरं स्पृशति हन्त्यिपरं समूलम् ॥
; ---------------------------------------------
; 4042 : page 2.374
    पादौ धूपय मे पत्री स्वयं भर्त्रा नियोजिता ।
    न तया (नतया) धूपितौ पादौ भर्तुराज्ञा न खण्डिता ॥
; ---------------------------------------------
; 4043 : page 2.374
    पानं स्त्री मृगया द्यूतमर्थदू षणमेव च ।
    वाग्दण्डयोश्च पारुष्यं व्यसनानि महीभृताम् ॥
; ---------------------------------------------
; 4044 : page 2.374
    पानं दुर्जनसंसर्गः पत्या च विरहो ऽटनम् ।
    स्वप्नो ऽन्यगेहवासश्च नारीसंदूषणानि षट् ॥
; ---------------------------------------------
; 4045 : page 2.375
    पानामक्षास्तथा मार्यो मृगया गीतव् आदितम् ।
    एतानि युक्त्या सेवेत प्रसङ्गो ह्यत्र दोषवान् ॥
; ---------------------------------------------
; 4046 : page 2.375
    पानस्त्रीद्यूतगोष्ठीषु राजानमभितश्चराः ।
    बोधयेयुः प्रमाद्यन्तमुपायैर्नालिकादिभिः ॥
; ---------------------------------------------
; 4047 : page 2.375
    पानीयं वा निरायासं स्वाद्वन्नं वा भयोत्तरम् ।
    विचार्य खलु पश्यामि तत्सुखं यत्र निर्वृतिः ॥
; ---------------------------------------------
; 4048 : page 2.375
    पानीयं पातुमिच्छामि त्वत्तः कमललोचने ।
    यदि दास्यसि नेच्छामि न दास्यसि पिबाम्यहम् ॥
; ---------------------------------------------
; 4049 : page 2.375
    पानीयस्य रसः शैत्यं भोजनस्यौदनो रसः ।
    आम्रकल्पोरसः स्त्रीणां श्रीणां दानं परः ॥
; ---------------------------------------------
; 4050 : page 2.375
    पान्थस्त्रीविरहानलाहुतिकथामातन्वती मञ्जरी
      माकन्देषु पिकाङ्गनाभिरधुना सोत्कण्ठमालोक्यते ।
    अप्येते नवमालिकापरिमलप्राग्भारपाटच्चरा
      वान्ति क्लान्तिवितानतानवकृतः श्रीखण्डशैलानिलाः ॥
    [Seite2.376]
; ---------------------------------------------
; 4051 : page 2.376
    पान्थानामिव वर्त्मनि क्षितिरुहां नद्यामिव भ्र्श्यतां
      मेघानामिव पुष्करे जलनिधौ सांयात्रिकाणामिव ।
    संयोगः पितृमातृबन्धुतनयभ्रातृप्रियाणां यदा
      सिद्धो भूरिवियोग एव विदुषां शेकोदयः कस्तदा ॥
; ---------------------------------------------
; 4052 : page 2.376
    पापं कुर्वन्पापकीर्तिः पापमेवाश्नुते फलम् ।
    तस्मात्पापं न कुर्वीत पुरुषः संशितव्रतः ॥
; ---------------------------------------------
; 4053 : page 2.376
    पापठीति सकलं च वाङ्नयं बोबुधीति न च किंचिदप्यसौ ।
    रत्नभरमिव गर्दभः सदा वावहीति किल बोभुजीति नो ॥
; ---------------------------------------------
; 4054 : page 2.377
+   <s>पापं तिष्ठति तिष्थन्तम्</s> s. Spruch <s>सुशीघ्रमपि धावन्तम्</s>.
    पापमाचरतो यत्र कर्मणा व्यहृतेन वा ।
    प्रियस्यापि न मृष्येत स राज्ञो धर्म उच्यते ॥
; ---------------------------------------------
; 4055 : page 2.377
    पापमुत्सृजते लोके सर्वं प्राप्य सुदुर्लभम् ।
    लोभमोहसमापन्नं न दैवं त्रायते नरम् ॥
; ---------------------------------------------
; 4056 : page 2.377
    पापं प्रज्ञां नाशयति क्रियमाणं पुनः पुनः ।
    नष्टओरज्ञः पापमेव नित्यमारभते नरः ॥
; ---------------------------------------------
; 4057 : page 2.377
+   <s>पापर्द्धिवदधर्मेण</s> s. Spruch 862.
    पापात्तापा मुदः पुण्यात्परासोः स्युरिति श्रुतिः ।
    वैपरीत्यं द्रुतं साक्षात्तदाख्यात बलाबले ॥
; ---------------------------------------------
; 4058 : page 2.377
    पापानां वा शुभानां वा वधार्हाणामथापि वा ।
    कार्यं कारुण्यमार्येण न कश्चिन्नापराध्यति ॥
; ---------------------------------------------
; 4059 : page 2.377
+   <s>पापानुबन्धो यस्य-स्यात्</s> s. den folgenden Spruch. [Seite2.378]
    पापानुबन्धो वै यस्य कर्मणः को नु तत्पुमान् ।
    कुर्वी लोकाधिपतिः स्वयंब् हूर्भगवानपि ॥
; ---------------------------------------------
; 4060 : page 2.378
    पापान्निवारयति योजयते हिताय
      गुह्यानि गूहति गुणान्प्रकटीकरोति ।
    आपद्गतं च न जहाति ददाति काले
      सन्मित्रलक्षणमिदं प्रवदन्ति सन्तः ॥
; ---------------------------------------------
; 4061 : page 2.378
    पापीयसः क्षमेतैव श्रेयसः सदृशस्य च ।
    विमानितो हतोत्क्रुष्ट एवं सिद्धिं गमिष्यति ॥
; ---------------------------------------------
; 4062 : page 2.378
    पापो ऽस्ति को यो ममताभिमानः को मोहहेतुः परमम्बुजाक्षी ।
    को जन्मनान्धो मदनातुरो यो मृत्युश्च को वापयशः स्वकीयम् ॥
; ---------------------------------------------
; 4063 : page 2.379
    पारिहारिकचौराणां नास्ति काचित्प्रतिक्रिया ।
    असत्यवादिनः पुंसः प्रतीकारो न विद्यते ॥
; ---------------------------------------------
; 4064 : page 2.379
    पारीन्द्रस्य पराभवाय सुरभीमांसेन दुर्मेधसा
      पुष्यन्ते किल पीवराः कटुगिरः श्वानः प्रयत्नादमी ।
    न त्वेवं मदमत्तवारणचमूविद्रावणः केसरी
      जेतव्यो भवता किरातनृपते लाभः परं गोवधः ॥
; ---------------------------------------------
; 4065 : page 2.379
+   <s>पार्श्वयोरुभयोरश्वाः</s> s. Spruch 3610.
+   <s>पावनं वा सदोषं वा</s> s. Spruch 2276.
+   <s>पिता च ऋणवान् शत्रुः</s> s. Spruch 1330.
    पिताचार्यः सुहृन्माता भार्या पुत्रः पुरोहितः ।
    नादण्ड्यो नाम राज्ञो ऽस्ति यः स्वधर्मे न तिष्ठति ॥
; ---------------------------------------------
; 4066 : page 2.379
    पिता पिण्डं न गृह्णाति मृतो मोक्षं न गच्छति ।
    स्त्रीवशस्य नरस्यात्र काको माम्सं न भक्षति ॥
; ---------------------------------------------
; 4067 : page 2.379
+   <s>पिता माता गुरुर्भ्राता</s> s. Spruch 4065. [Seite2.380]
    पिता रक्षति कौमरे भर्ता रक्षति यौवने ।
    रक्षन्ति स्थावि रे पुत्रा न स्त्री स्वातन्र्त्यमर्हति ॥
; ---------------------------------------------
; 4068 : page 2.380
    पिता रत्नाकरे यस्य लक्ष्मीर्यस्य सहोदरी ।
    शङ्खो भिक्षाटनं कुर्यात् नादत्तमुपतिष्ठति ॥
; ---------------------------------------------
; 4069 : page 2.380
    पिता वा यदि वा भ्राता पुत्रो भार्याथ वा सुहृत् ।
    प्राणद्रोहं यदा गच्छेत्तं नास्ति पातकम् ॥
; ---------------------------------------------
; 4070 : page 2.380
+   <s>पिता ह्येनं जनयति</s> s. nach Spruch <s>पुरुषस्येह जातस्य</s>.
    पितुर्हि समतिक्रान्तं यः साघु कुरुते सुतः ।
    तदपत्यमिति प्रोक्तमनपत्यमतो ऽन्यथा ॥
; ---------------------------------------------
; 4071 : page 2.380
    पितृदेवमनुष्याणां यान्युक्तानि ऋणानि वै ।
    तान्यपाकुरुते पुत्रो न श्रीरप्रदः सुतः ॥
    [Seite2.381]
; ---------------------------------------------
; 4072 : page 2.381
    पितृपैतामहं राज्यं प्राप्तवान्स्वेन तेजसा ।
    वायुरिवाभ्रमासाद्य भ्रशयत्यनये स्थितः ॥
; ---------------------------------------------
; 4073 : page 2.381
    पितृपैतामहं स्थानं यो यस्यात्र जिगीषते ।
    स तस्य सहजः शत्रुरुच्छेद्यो विप्रिये स्थितः ॥
; ---------------------------------------------
; 4074 : page 2.381
+   <s>पितृपैतामहो दक्षः</s> s. Spruch <s>पुत्रपौत्रगुणोपेतुः</s>.
    पितृभिस्ताडितः पुत्रः शिष्यश्च गुरुशिक्षितः ।
    घनाहतं सुवर्णं च जायते जनमण्डनम् ॥
; ---------------------------------------------
; 4075 : page 2.381
    पितृमातृमयो बाल्ये यैवने दयितामयः ।
    तदपत्यमयो वार्द्ध्ये मूढो नात्ममयः क्वचित् ॥
; ---------------------------------------------
; 4076 : page 2.381
    पितृवंश्याः पतिवंश्या मातृवंश्यास्त्रयः स्त्रियाः ।
    पतिव्रतायाः पुण्येन स्वर्गसौख्यानि बुञ्जते ॥
    [Seite2.382]
; ---------------------------------------------
; 4077 : page 2.382
    पितृवेश्मनि या कन्या रजः पश्यत्यसम्स्कृता ।
    अविवाह्या तु सा कन्या जघन्या वृषली स्मृता ॥
; ---------------------------------------------
; 4078 : page 2.382
+   <s>पितॄन्दश च मातैका</s> s. Spruch 2727.
    पित्रा पुत्रो वयःस्थो ऽपि सततं वाच्य एव तु ।
    यथा स्याद्गुणसंयुक्तः प्राप्नुयाच्च महद्यशः ॥
; ---------------------------------------------
; 4079 : page 2.382
    पित्रा भर्त्रा सुतैर्वापि नेच्छेद्विरहमात्मनः ।
    एषां हि विरहेण स्त्री गर्ह्ये कुर्यादुभे कुले ॥
; ---------------------------------------------
; 4080 : page 2.382
    पित्रार्जितस्य वित्तस्य भोक्ता दाता भवेन्न कः ।
    आत्मदोर्भ्यामुपात्तस्य भोक्ता दाता च दुर्लभः ॥
; ---------------------------------------------
; 4081 : page 2.382
    पिनष्टीव तरंगाग्रैः समुद्रः फेनचन्दनम् ।
    तदादाय करौरिन्दुर्लिम्पतीव दिगङ्गनाः ॥
; ---------------------------------------------
; 4082 : page 2.382
    पिबन्ति नद्यः स्वयमेव नाम्भः खादन्ति न स्वादुफलानि वृक्षाः ।
    पयोधराः सस्यमदन्ति नैव परोपकाराय सतां विभूतिः ॥
    [Seite2.383]
; ---------------------------------------------
; 4083 : page 2.383
    पिबन्मधु यथाकामं भ्रमरः फुल्लपङ्कजे ।
    अप्यसंनद्धसौरभ्यं पश्य चुम्बति कुट्मलम् ॥
; ---------------------------------------------
; 4084 : page 2.383
    पिहिते वासागारे तमसि च सूचीमुखाग्रसंभेद्ये ।
    मयि च निमीलितनयने तथापि कान्तामुखं व्यक्तम् ॥
; ---------------------------------------------
; 4085 : page 2.383
    पिहितैव श्रियं धत्ते पद्धतिः पुण्यकर्मणाम् ।
    दुकूलकलितावेव कुचौ कान्तौ मृगीदृशाम् ॥
; ---------------------------------------------
; 4086 : page 2.383
    पीतः क्रुद्धेन तातश्चरणतलहतो वल्लभो ऽन्येन रोषा-
      दा बाल्यार्द्विप्रर्यैः स्ववदनविवरे धार्यते वैरिणी मे ।
    गेहं मे छेदयन्ति प्रतिदिवसमुमाकान्तपूजानिमित्ता-
      त्तस्मात्खिन्ना सदाहं द्विजकुलनिलयं नाथ युक्तं त्यजामि ॥
; ---------------------------------------------
; 4087 : page 2.384
    पीतं दुर्गन्धतोयं किसलयरचिते प्रस्तरे चापि सुप्तं
      सोढः कान्तावियोगो निजमरणभयाद्दीनमुक्तं परेषाम् ।
    पद्भ्यां यातं पयोधेस्तरणमपि कृतं प्रावृतं कर्पटार्धं
      तष्णे कर्तव्यमन्यद्भवति यदि हते क्षिप्रमादिश्यतां तत् ॥
; ---------------------------------------------
; 4088 : page 2.384
    पीतस्तुषारकिरणो मधुनैव सार्ध-
      मन्तः प्रविश्य चषके प्रतिबिम्बवर्ती ।
    मानान्धकारमपि मानवतीजनस्य
      नूनं बिभेद यदसौ प्रससाद सद्यः ॥
; ---------------------------------------------
; 4089 : page 2.384
    पीतो यतः प्रभृति कामपिपासितेन
      तस्या मयाधररसः प्रचुरः प्रियायाः ।
    तृष्णा ततः प्रभृति मे द्विगुणत्वमेति
      लावण्यमस्ति बहु तत्र किमत्र चित्रम् ॥
; ---------------------------------------------
; 4090 : page 2.384
    पीयूषमिव सं संतोषं पिबतां निर्वृतिः परा ।
    दुःखं निरन्तरं पुंसामसंतोषवतां पुनः ॥
; ---------------------------------------------
; 4091 : page 2.384
    पुंसां च द्विगुणः कामो वास्तवीनां च योषिताम् ।
    लज्जा चाष्टगुणा चापि धैर्यता च चतुर्गुणा ॥
    [Seite2.385]
; ---------------------------------------------
; 4092 : page 2.385
    पुंसामसमर्थानामुपद्रवात्मनो भवेत्कोपः ।
    पिठरं क्वथदतिमात्रं निजपार्श्वानेव दहतितराम् ॥
; ---------------------------------------------
; 4093 : page 2.385
    पुंसामुन्नतचित्तानां सुखं तेषामिदं द्वयम् ।
    सर्वसङ्गनिवृत्तिर्वा विभूतिर्वा सुविस्तरा ॥
; ---------------------------------------------
; 4094 : page 2.385
    पुंसा विषं च विषयाश्च निरूप्यमाणाः
      श्रेयो विषं न विषया विषमस्वभावाः ।
    एकत्र जन्मनि विषं विषतां प्रयाति
      जन्मान्तरे ऽपि विषया विषतां प्रयान्ति ॥
; ---------------------------------------------
; 4095 : page 2.385
+   <s>पुण्यग्रामे वने वा महति</s> s. Spruch 4102.
    पुण्यं कुर्वन्पुण्यकीर्तिः पुण्यं स्थानं स्म गच्छति ।
    तस्मात्पुण्यं निषेवेत पुरुषः सुसमाहितः ॥
; ---------------------------------------------
; 4096 : page 2.386
    पुण्यतीर्थे कृतं येन तपः क्वापि सुदुष्करम् ।
    तस्य पुत्रो भवेद्वश्यः समृद्धो धार्मिकः सुधीः ॥
; ---------------------------------------------
; 4097 : page 2.386
    पुण्यं प्रज्ञां वर्धयति क्रियमाणं पुनः पुनः ।
    वृद्धप्रज्ञः पुण्यमेव नित्यमारभते नरः ॥
; ---------------------------------------------
; 4098 : page 2.386
    पुण्यं बलं पुण्यवतां प्रजानां नृपतिर्बलम् ।
    फलं बलं च वृक्षाणां जलधीनां जलं बलम् ॥
; ---------------------------------------------
; 4099 : page 2.386
    पुण्यात्षड्भागमादत्ते न्यायेन परिपालयन् ।
    सर्वदानाधिकं यस्मात्प्रजानां परिपालनम् ॥
; ---------------------------------------------
; 4100 : page 2.386
    पुण्यार्थं पूज्यते देवः पुत्रार्थं कुलदेवता ।
    यशेऽर्थं दीयते दानं मोक्षार्थं क्रियते तपः ॥
; ---------------------------------------------
; 4101 : page 2.386
    पुण्याल्लब्धं यदेकेन तन्ममापि भविष्यति ।
    हत्वा भिक्षुमतो मोहान्निध्यर्थी नापितो हतः ॥
; ---------------------------------------------
; 4102 : page 2.387
    पुण्ये ग्रामे वने वा महति सितपटच्छन्नपालीं कपाली-
      मादाय न्यायगर्भद्विजहुतभुग्धूमधूम्नोपकण्ठे ।
    द्वारं द्वारं प्रविष्टो दरमुदरदरीपूरणाय क्षुधार्तो
      मानी प्राणी सनाथो न पनरनदिनं तुल्यकुल्येषु दीनः ॥
; ---------------------------------------------
; 4103 : page 2.387
    पुण्यैर्मूलफलैः प्रिय प्रणयिनी वृत्तिं कुरुष्वाधुना
      भूशय्यां नवपल्लवैरकरणैरुत्तिष्ठ यामो वनम् ।
    क्षुद्राणामविवेकमूढमनसां यत्रेश्वराणां सदा
      वित्तव्याधिविकारविह्वलगिरां नामापि न श्रूयते ॥
; ---------------------------------------------
; 4104 : page 2.388
    पुण्यैः संभाव्यते पुंसामसंभाव्यमपि क्षितौ ।
    तेरुर्मेरु समाः शैलाः किं न रामस्य सम्निधौ ॥
; ---------------------------------------------
; 4105 : page 2.388
    पुत्रदारकुटुम्बषु प्रसक्ताः सर्वमानवाः ।
    शोकपङ्कार्णवे मग्ना जीर्णा वनगजा इव ॥
; ---------------------------------------------
; 4106 : page 2.388
    पुत्रदारविनाशो ऽत्र ज्ञातीनां सुहृदामपि ।
    परेष्वायत्तता क्र्च्छ्रं किं नु दुःखतरं ततः ॥
; ---------------------------------------------
; 4107 : page 2.388
    पुत्रदारादिसंसारः पुंसां संमूढचेतसाम् ।
    विदुषां शास्त्रसंसारः सद्योगाभ्यासविघ्नकृत् ॥
; ---------------------------------------------
; 4108 : page 2.388
    पुत्रदारैः सुखेश्चैव वियुक्तस्य धनेन वा ।
    मग्नस्य व्यसने कृच्छ्रे धृतिः श्रेयस्करी नृप ॥
; ---------------------------------------------
; 4109 : page 2.388
    पुत्र नात्मावमन्त्रव्यः पुर्वाभिरसमृद्धिभिः ।
    अभूत्वा हि भवन्त्यर्था भूत्वा नश्यन्ति चापरे ॥
    [Seite2.389]
; ---------------------------------------------
; 4110 : page 2.389
    पुत्रनाशे वित्तनाशे ज्ञातिसंबन्धिनामपि ।
    प्राप्यते सुमहद्दुःखं दावाग्निप्रतिमं विभो ॥
; ---------------------------------------------
; 4111 : page 2.389
    पुत्रपौत्रगुणोपेनः शास्त्रज्ञो मिष्टपाचकः ।
    शूरश्च कठिनश्चैव सूपकारः स उच्यते ॥
; ---------------------------------------------
; 4112 : page 2.389
    पुत्रयोजना दाराः पुत्रः पिण्डप्रयोजनः ।
    हितप्रयोजनं मित्रं धनं सर्वप्रयोजनम् ॥
; ---------------------------------------------
; 4113 : page 2.389
+   <s>पुत्रमित्रकलत्रेषु</s> s. Spruch 4105.
    पुत्रः सखा वा भ्राता वा पिता वा यदि वा गुरुः ।
    रिपुस्थानेषु वर्तन्तः कर्त्तव्या भूतिमिच्छता ॥
; ---------------------------------------------
; 4114 : page 2.390
    पुत्रः स्यादिति दुःखितः सति सुते तस्यामये दुःखित-
      स्तद्दुःखादिकमज्जने तदनये तन्मूर्खतादुःखितः ।
    जातश्चेत्सगुणो ऽथ तन्मृतिभयं तस्मिन्मृते दुःखितः
      पुत्रव्याजमुपागतो रिपुरयं मा कस्यचिज्जायताम् ॥
; ---------------------------------------------
; 4115 : page 2.390
+   <s>पुत्रादपि प्रियतरं खलु तेन दानम्</s> s. den folgenden Spruch.
    पुत्रादपि प्रियतरं नियमेन मन्ये
      दानं पशोरपि विवेकविवर्जितस्य ।
    दत्ते खले ऽपि निखिलं खलु येन दुग्धं
      नित्यं ददाति महिषी ससुतापि पश्य ॥
; ---------------------------------------------
; 4116 : page 2.390
    पुत्राश्च विविधैः शीलैर्नियोज्याः सततं बुधैः ।
    नीतिज्ञाः शीलसंपन्ना भवन्ति कुलपूजिताः ॥
; ---------------------------------------------
; 4117 : page 2.390
+   <s>पुत्रीति जाता महतीह चिन्ता</s> s. Spruch 2390.
    पुत्रेषु वा नप्तृषु वा न चेदात्मनि पश्यति ।
    फलत्येव ध्रुवं पापं गुरु भुक्तमिवोदरे ॥
    [Seite2.391]
; ---------------------------------------------
; 4118 : page 2.391
    पुत्रो ऽपि मूर्खो विधवा च कन्या शठं च मित्रं चपलं कलत्रम् ।
    विनाशकाले ऽपि दरिद्रता च विनाग्निना पञ्च दहन्ति देहम् ॥
; ---------------------------------------------
; 4119 : page 2.391
    पुत्रो यशस्व्यर्थकरी च विद्या नीरोगता मित्रसमागमश्च ।
    भार्या विनीता प्रियवादिनी च शोकस्य मूलोद्धरणानि पञ्च ॥
; ---------------------------------------------
; 4120 : page 2.391
+   <s>पुत्रो वशी स्वर्थकरी च विद्या</s> s. den vorangehenden Spruch.
    पुत्रो वा यदि वा भ्राता पिता वा यदि वा सुहृत् ।
    अर्थस्य विघ्नं कर्वाणा हन्तव्या भूतिमिच्छता ॥
; ---------------------------------------------
; 4121 : page 2.391
    पुनः कृत्वाद्भुतं कर्म पूर्वाभ्यासेन मानवाः ।
    सुरलोकं प्रयान्त्येव भाग्यवन्तो जितेन्द्रियाः ॥
; ---------------------------------------------
; 4122 : page 2.392
    पुनःप्रत्युपकाराय मित्राणां क्रियते प्रियम् ।
    यत्पुनर्मित्रमित्रस्य कार्यं मित्रैर्न किं कृतम् ॥
; ---------------------------------------------
; 4123 : page 2.392
    पुनः प्रभातं पुनरेव शर्वरी
      पुनः शशाङ्कः पुनरुत्थितो रविः ।
    काले पुनर्गच्छति याति जीवितं
      तथापि लोकः स्वहितं न मन्यते ॥
; ---------------------------------------------
; 4124 : page 2.392
    पुनर्दारः पुनर्वित्तं पुनः क्षेत्रं पुनः पुनः ।
    पुनः शुभाशुभं कर्म शरीरं न पुनः पुनः ॥
; ---------------------------------------------
; 4125 : page 2.392
    पुनर्नरो म्रियते जायते च पुनर्नरो हीयते वर्धते च ।
    पुनर्नरो याचति याच्यते च पुनर्नरः शोचति शोच्यते ॥
; ---------------------------------------------
; 4126 : page 2.392
    पुनर्वित्तं पुनर्मित्रं पुनर्भार्या पुनर्मही ।
    एतत्सर्वं पुनर्लभ्यं न शरीरं पुनः पुनः ॥
; ---------------------------------------------
; 4127 : page 2.393
+   <s>पुन्नाम्नो नरकात्पुत्रः</s> s. den folgenden Spruch.
    पुन्नाम्नो नरकाद्यस्मान्त्रमान्त्रायते पितरं सुतः ।
    तस्मात्पुन्त्र इति प्रोक्तः स्वयमेव स्वयंभुवा ॥
; ---------------------------------------------
; 4128,4129 : page 2.393
    पुमांसमाकुलक्रूरा पतितं दुर्दशावटे ।
    जीवन्तमेव कुष्णाति वृकीव कुकुटुम्बिनी ॥
    स्निग्धा कुलीना महती गृहिणी तापहारिणी ।
    तरुच्छयेव मार्गस्था पुण्यैः कस्यापि जायते ॥
; ---------------------------------------------
; 4130,4131 : page 2.393
    पुमंसो ये हि निन्दन्ति वृत्तेनाभिजनेन च ।
    न तेषु निवसेत्प्राज्न्!अः श्रेयोऽर्थी पापबुद्धिषु ॥
    ये त्वेनमभिजानन्ति वृत्तेनाभिजनेन वा ।
    तेषु साधुषु वस्तव्यं स वासः श्रेष्ठ उच्यते ॥
; ---------------------------------------------
; 4132 : page 2.393
    पुमान्वा यदि वा कान्ता यस्य रूपं प्रतीक्ष्य हि ।
    शिरः कम्पयते तस्य सुरूपं तद्विधीयते ॥
    [Seite2.394]
; ---------------------------------------------
; 4133,4134 : page 2.394
    पुरतः कृच्छ्रकालस्य धीमाञ्जागर्ति पूरुषः ।
    स कृच्छ्रकालं सम्प्राप्य व्यथां नैवौति कर्हिचित् ॥
    यस्तु कृच्छ्रमनुप्राप्तं विचेता नावबुध्यते ।
    स कृच्छ्रकाले व्यथितो न श्रेयो विन्दते महत् ॥
; ---------------------------------------------
; 4135 : page 2.394
    पुरंरसहस्राणि चक्रवर्तिशतानि च ।
    निर्वापितानि कालेन प्रदीपा इव वायुना ॥
; ---------------------------------------------
; 4136 : page 2.394
    पुरकत्य बलं राजा योधयेदवलोकयन् ।
    स्वामिनाधिष्ठितः श्वापि किं न सिंहायते ध्रुवम् ॥
; ---------------------------------------------
; 4137 : page 2.394
    पुरस्तव्या गोत्रस्खलनचकितो ऽहं नतमुखः
      प्रवृत्तो वैलक्ष्यात्किमपि लिखितुं दैवहतकः ।
    स्फुटो रेखान्यासः कथमपि स तादृक्परिणतो
      गता येन व्यक्तिं पुनरवयवैः सैव तरुणी ॥
; ---------------------------------------------
; 4138 : page 2.395
    पुरा कवीनां गणनाप्रसङ्गे कनिष्ठिकाधिष्ठितकालिदासा ।
    अद्यापि तत्तुल्यकवेरभावादनामिका सार्थवती बभूव ॥
; ---------------------------------------------
; 4139,4140 : page 2.395
    पुरा गुरोः समादेशाद्धिरण्यकशिपोर्भयात् ।
    शक्रेण विहितं दुर्गं प्रभावाद्विश्वकर्मणः ॥
    तेनापि च वरो दत्तो यस्य दुर्गं स भूपतिः ।
    विजयी स्यात्ततो भूमौ दुर्गाणि स्युः सहस्रशः ॥
; ---------------------------------------------
; 4141 : page 2.395
    पुराणमित्येव न साधु सर्वं न चापि काव्यं नवमित्यवद्यम् ।
    सनत्ः परीक्ष्यानय्तरद्भजन्ते मूढः परप्रत्ययनेयबुद्धिः ॥
; ---------------------------------------------
; 4142 : page 2.395
    पुराभूदस्माकं नियतमविभिन्ना तनुरियं
      ततो नु त्वं प्रोयान्वयमपि हताशाः प्रियतमाः ।
    इदानीं नाथस्त्वं वयमपि कलत्रं किमपरं
      मयाप्तं प्राणानां कुलिशकठिनानां फलमिदम् ॥
; ---------------------------------------------
; 4143 : page 2.396
    पुरा विद्वत्तासीदमलिनधियां क्लेशहतये
      गता कालेनासौ विषयसुखसिद्ध्यै विषयिणाम् ।
    इदानीं संप्रक्ष्य क्षितिलवभुजः शास्त्रविमुखा-
      नहो कष्टं सापि प्रतिदिनमधो ऽधः प्रविशति ॥
; ---------------------------------------------
; 4144 : page 2.396
+   <s>पुरा विद्वत्तासीदुपशमवताम्</s> s. den vorangehenden Spruch.
    पुरावृत्तकथोद्गारैः कथं निर्णीयते परः ।
    किं स्यान्निष्कारणो बन्धुः किं वा विश्वासघातकः ॥
; ---------------------------------------------
; 4145 : page 2.396
+   <s>पुरासीदस्माकं नियतम्</s> s. Spruch 4142.
    पुरुषश्चटुलानि कामिनीनां कुरुतो यानि रहो न तानि पश्चात् ।
    सुकृतज्ञतयाङ्गना गतासूनवगूह्य प्रविशन्ति सप्तजिह्वम् ॥
; ---------------------------------------------
; 4146,4147 : page 2.396
    पुरुषस्येह जातस्य भवन्ति गुरंवस्त्रयः ।
    आचार्यश्चैव काकुत्स्थ पिता माता च राघव ॥
    पिता ह्येनं जनयति माता संवर्धयत्यपि ।
    प्रज्ञां ददाति चाचार्यस्तस्मात्स गुरुरुच्यते ॥
    [Seite2.397]
; ---------------------------------------------
; 4148 : page 2.397
    पुरुषाणां नृपाणां च केवलं तुल्यमूर्तिता ।
    आज्ञा त्यागः क्षमा धैर्यं विक्रमश्चाप्यमानुषः ॥
; ---------------------------------------------
; 4149 : page 2.397
+   <s>पुरुषाः सुलभा राजन्</s> s. Spruch <s>सुलभाः पुरुषा राजन्</s>.
+   <s>पुरुषो ऽर्थपरित्यक्तः</s> s. Spruch <s>सो ऽयमर्थं परित्यज्य</s>.
    पुरो रेवा पारे गिरिरतिदुरारोहशिखरो
      धनुर्बाणैः पश्चाच्छबरकवरे धावति मृगम् ।
    सरः सव्ये ऽसव्ये दवदहनदाहव्यतिकरो
      न गन्तुं न स्थातुं हरिणशिशुरेवं विलपति ॥
; ---------------------------------------------
; 4150 : page 2.397
+   <s>पुलका इव धान्येषु</s> s. den folgenden Spruch.
    पुलाका इव धान्येषु पुत्तिका इव पक्षिषु ।
    तद्विधास्ते मनुष्येषु येषां धर्मो न कारणम् ॥
; ---------------------------------------------
; 4151 : page 2.398
    पुष्णाति यानधर्मेण स्वषुद्ध्या तमपण्डितम् ।
    ते ऽकृतार्थं प्रहिण्वन्ति प्राणा रायः सुतादयः ॥
; ---------------------------------------------
; 4152 : page 2.398
    पुष्पं पुष्पं विचिन्वीत मूलच्छेदं न कारयेत् ।
    मालाकार इवारामे न यथाङ्गारकारकः ॥
; ---------------------------------------------
; 4153 : page 2.398
    पुष्पाणीव विचिन्वन्तमन्यत्र गतमानसम् ।
    अनवाप्तेषु कामेषु मृत्युरभ्येति मानवम् ॥
; ---------------------------------------------
; 4154 : page 2.398
    पुष्पेहन्धं तिले तैलं काष्ठे वह्निं पयोघृतम् ।
    इक्षौ गुडं तथा देहे पश्यात्मानं विवेकतः ॥
; ---------------------------------------------
; 4155 : page 2.398
+   <s>पुष्पैर्मूलफलैः</s> s. Spruch 4103.
    पुस्तकप्रत्ययाधीतं नाधीतं गुरुसंनिधै ।
    भ्राजते न सभामध्ये जारगर्भ इव स्त्रियाः ॥
; ---------------------------------------------
; 4156 : page 2.399
    पुस्तकस्था च या विद्या परहस्ते च यद्धनम् ।
    कार्यकाले समुत्पन्ने न सा विद्या न तद्धनम् ॥
; ---------------------------------------------
; 4157 : page 2.399
+   <s>पुस्तकस्था तु (पुस्तकस्थापि) या विद्या</s> s. den vorangehenden Spruch.
+   <s>पुस्तके प्रत्ययधीतम्</s> und <s>पुस्तकेषु च नाधीतः</s> <s>(नाधीतम्)</s> s. Spruch 4155.
+   <s>पुस्तकेषु च या विद्या</s> S. Spruch 4156.
    पूगीफलानि पत्त्राणि राजहंसास्तुरंगमाः ।
    स्थानभ्रष्टाः सु शोभन्ते सिंहाः सत्पुरुषा गजाः ॥
; ---------------------------------------------
; 4158 : page 2.399
    पूजनीया महाभागाः पुण्याश्च गृहदीप्तयः ।
    स्त्रियः श्रियो गृहस्योक्तास्तस्माद्रक्ष्या विशेषतः ॥
; ---------------------------------------------
; 4159 : page 2.399
    पूजितस्यार्थमानाभ्यां जन्तोः पूर्वापकारिणः ।
    मनो भवत्यविश्वस्तं कर्म त्रासयते बलात् ॥
; ---------------------------------------------
; 4160 : page 2.399
    पूज्यते यदपुज्यो ऽपि यदगम्यो ऽपि गम्यते ।
    वन्द्यते यदवन्द्यो ऽपि स प्रभावो घनस्य च ॥
    [Seite2.400]
; ---------------------------------------------
; 4161 : page 2.400
    पूज्यो बन्धुरपि प्रियो ऽपि तनयो भ्रता वयस्यो ऽपि वा
      यो मोहादनवद्यकार्यविमुखो हेयः स कार्यार्थिना ।
    लोके हि प्रथिता ननु श्रुतिरियं नार्यो ऽपि गायन्ति यां
      किं कार्यं कनकेन तेन भवति च्छेदाय कर्णस्य यत् ॥
; ---------------------------------------------
; 4162 : page 2.400
    पूरं विधुर्वर्धियितुं पयोधेः शग्के ऽयमेणाङ्कमणिं कियन्ति ।
    पयांसि दोग्धि प्रियविप्रयोगे सशोककोकीनयने कियन्ति ॥
; ---------------------------------------------
; 4163 : page 2.400
+   <s>पूरयित्वाखिलामाशाम्</s> s. den folgenden Spruch.
    पूरयित्वार्थिनामाशां प्रियं कृत्वा द्विषामपि ।
    पारं गत्वा श्रुतौघस्य धन्या वनमुपासते ॥
; ---------------------------------------------
; 4164 : page 2.400
    पूरा नदीनां पुष्पाणि तरूणां शशिनः कलाः ।
    क्षीणानि पुनरायान्ति यौवनानि न देहिनाम् ॥
; ---------------------------------------------
; 4165 : page 2.400
    पूरोत्पीडे तडागस्य परीवाहः प्रतिक्रिया ।
    शोकक्षोभे च हृदयं प्रलापैरेव धार्यते ॥
    [Seite2.401]
; ---------------------------------------------
; 4166 : page 2.401
    पूर्णमिन्दुं यथा दृष्ट्वा नृणां दृष्टिः प्रसीदति ।
    तथा त्रिपथगां दृष्ट्वा नृणां दृष्टिः प्रसीदति ॥
; ---------------------------------------------
; 4167 : page 2.401
    पूर्णापूर्णे माने परिचितजनवञ्चनं तथा नित्यम् ।
    मिथ्याक्रयस्य कथनं निजधर्मो ऽयं किरातानाम् ॥
; ---------------------------------------------
; 4168 : page 2.401
    पूर्णेन्दुमालोक्य यथा प्रीतिमाञ्जायते नरः ।
    एवं यत्र प्रजाः सर्वा निर्वृतास्तच्छशिव्रतम् ॥
; ---------------------------------------------
; 4169 : page 2.401
    पूर्वं रामतपो वने गमनं हत्वा मृगं काञ्चनं
      वैदेहीहरणं जटाक्षमरणं सग्रीवसाधारणम् ।
    वालेर्निग्रहणं समुद्रतरणं लङ्कापुरीध्वंसनं
      पश्चाद्रावणकुम्भकर्णहननं त्वेतच्च रामायणम् ॥
; ---------------------------------------------
; 4170 : page 2.401
+   <s>पुर्वं वयसि तत्कुर्यात्</s> s. Spruch 4179.
    पूर्वं संमानना यत्र पश्चाच्चैव विमानना ।
    जह्यात्तत्सत्त्ववान्स्थानं शत्रोः संमानितो ऽपि सन् ॥
; ---------------------------------------------
; 4171 : page 2.402
    पूर्वं कृतार्थो मित्राणां न तत्प्रतिकरोति यः ।
    कृतघ्नः सर्वभूतानां स वध्यः प्लवगेश्वर ॥
; ---------------------------------------------
; 4172 : page 2.402
    पूर्वजन्मकृतं कर्म तद्दैवमिति कथ्यते ।
    तस्मात्पुरुषकारेण यत्नं कर्यादतन्द्रितः ॥
; ---------------------------------------------
; 4173 : page 2.402
    पूर्वजन्मार्जिता विद्या पूर्वजन्मर्जितं धनम् ।
    पूर्वजन्मार्जितं पुण्यमग्रे धावति धावति ॥
; ---------------------------------------------
; 4174 : page 2.402
    पुर्वं चरति देवेषु पश्चाद्गच्छति मानुषान् ।
    नाचोदिता वाग्वदति सत्या ह्येषा सरस्वति ॥
; ---------------------------------------------
; 4175 : page 2.402
    पुर्वदेहकृतं कर्म शुभं वा यदि वाशुभम् ।
    प्राज्ञं मूढं तथा शुरं भजते यादृशं कृतम् ॥
; ---------------------------------------------
; 4176 : page 2.403
    पुर्वं तावत्कुवलयदृशां लोललोलैरपाङ्गै-
      राकर्षद्भिः किमपि हृदयं पूजिता यौवनश्रीः ।
    संप्रत्यन्तर्निहितसदसद्भावलब्धप्रबोध-
      प्रत्याहारौर्विशदहृदये वर्तते को ऽपि भावः ॥
; ---------------------------------------------
; 4177 : page 2.403
    पूर्वं पीतः समुद्रो यैर्विन्ध्याद्रिश्च ये नराः ।
    यैश्चापि देवताः सृष्टाः किं भूतमधिकं ततः ॥
; ---------------------------------------------
; 4178 : page 2.403
    पुर्वे वयसि कर्माणि कृत्वापापानि ये नराः ।
    पश्चाद्गङ्गां निषेवन्ते ते ऽपि यान्त्युत्तमां गतिम् ॥
; ---------------------------------------------
; 4179 : page 2.403
    पूर्वे वयसि तत्कुर्याद्येन वृद्धः सुखं वसेत् ।
    यावज्जीवेन तत्कुर्याद्येन प्रेत्य सुखं वसेत् ॥
; ---------------------------------------------
; 4180 : page 2.403
    पूर्वे वयसि यः शान्तः स शान्त इति मे मतिः ।
    धातुषु क्षीयमाणेषु शमः कस्य न जायते ॥
    [Seite2.404]
; ---------------------------------------------
; 4181 : page 2.404
    पूर्वोपकारी यस्ते स्यादपराधे गरीयसि ।
    उपकारेण तत्तस्य क्षन्तव्यमपराधिनः ॥
; ---------------------------------------------
; 4182 : page 2.404
    पृच्छकेन सदा भाव्यं पुरुषेण विजानता ।
    राक्षसेन गृहीतो ऽपि पश्चान्मुक्तो द्विजः पुरा ॥
; ---------------------------------------------
; 4183 : page 2.404
    पृथिवीं लाङ्गलेनेह भित्त्वा बीजं वपत्युत ।
    आस्ते ऽयं कर्षकस्तूष्णीं पर्जन्यस्तत्र कारणम् ॥
; ---------------------------------------------
; 4184 : page 2.404
    पृथिवी रत्नसंपूर्णा हिरण्यं पशवः स्त्रियः ।
    नालमेकस्य तत्सर्व मिति मत्वा शमं व्रजेत् ॥
; ---------------------------------------------
; 4185 : page 2.404
    पृथिवी सर्वभूतानि समं धारयते ऽनिशम् ।
    स तथैव प्रजाः सर्वा धारयेत्पृथिवीपतिः ॥
; ---------------------------------------------
; 4186 : page 2.404
    पृथिव्यां त्रीणी रत्नानि जलमन्नं सुभाषितम् ।
    मूढैः पाषाणखण्डेषु रत्नसंख्या विधीयते ॥
    [Seite2.405]
; ---------------------------------------------
; 4187 : page 2.405
    पृथिव्यामम्बुपूर्णायां चात्कस्य मरुस्थली ।
    सत्यमेतदृषेर्वाक्यमदत्तं नैव लभ्यते ॥
; ---------------------------------------------
; 4188 : page 2.405
+   <s>पृष्टः सत्यं न यो ब्रूयात्</s> und <s>पृष्टो हितमतो ब्रूयात्</s> s. Spruch <s>यो न पृष्टो हितं ब्रूते</s>.
    पृष्ठतः सेवयेदर्कं जठरेण हुताशनम् ।
    स्वामिनं सर्वभावेन परलोकममायया ॥
; ---------------------------------------------
; 4189 : page 2.405
    पोतो दुस्तरवारिराशितरणे दीपो ऽन्धकारागमे
      निर्वाते व्यजनं मदान्धकरिणां दर्पोपशन्त्यै सृणिः ।
    इत्थं तद्भुवि नास्ति यस्य विधिन नोपायचिन्ता कृता
      मन्ये दुर्जनचित्तवृत्तिहरणे धातापि भग्नेद्यमः ॥
; ---------------------------------------------
; 4190,4191 : page 2.405
    पौरजाअपदान्राजा प्राणैरिष्टान्सुतानिव ।
    यो न रक्षति दुर्मेधाः स नरैर्भुवि गर्हितः ॥
    यस्तु रक्षति धर्मेण प्रजाः पुत्रानिवौरसान् ।
    स प्राप्नोति परां कीर्तिमिह च प्रेत्य चाव्ययाम् ॥
    [Seite2.406]
; ---------------------------------------------
; 4192 : page 2.406
+   <s>पौरा ह्यनुगता दुःखात्</s> s. den fogenden Spruch.
    पौरा ह्यात्मकृताद्दुःखाद्विप्रमोच्या नृपात्मजैः ।
    न तु खल्वात्मना योज्या दुःखेन पुरवासिनः ॥
; ---------------------------------------------
; 4193 : page 2.406
    पौलस्यः कथमन्यदारहरणे दोषं न विज्ञातवा-
      न्रमेणापि कथं न हेमहरिणस्यासंभवो लक्षितः ।
    अक्षैश्चापि युधिष्ठिरेण सहसा प्राप्तो ह्यनर्थः कथं
      प्रत्यासन्नविपत्तिमूढमनसां प्रायो मतिः क्षीयते ॥
; ---------------------------------------------
; 4194 : page 2.406
+   <s>पौलस्त्यो राक्षसो मानात्</s> s. Spruch 2740.
    प्रकटान्यपि नैपुणं महत्परवाच्यानि चिराय गोपितुम् ।
    विवरीतुमथात्मनो गुणान्भृशमाकौशलमार्य चेतसाम् ॥
; ---------------------------------------------
; 4195 : page 2.407
    प्रकीर्णविषयारण्ये धावन्तं विप्रमाथिनम् ।
    ज्ञानाङ्कुशेन कुर्वीत वश्यमिन्द्रियदन्तिनम् ॥
; ---------------------------------------------
; 4196 : page 2.407
+   <s>प्रकीणे विषयारण्ये</s> s. den vorangehenden Spruch.
    प्रकुप्यत्यप्रतीकार्ये स्वतेजस्तप्तचेतसाम् ।
    शरणं मरणं त्यक्क्त्वा किमिवान्यद्यशोऽर्थिनाम् ॥
; ---------------------------------------------
; 4197 : page 2.407
+   <s>प्रकृतिर्हि सदा स्त्रीणाम्</s> s. Spruch 1472.
    प्रकृतिः स्वामिना त्यक्ता समृद्धापि न जीवति ।
    अपि धन्वन्तरिर्वैद्यः किं करोति गतायुषि ॥
; ---------------------------------------------
; 4198 : page 2.407
    प्रकृष्टैरशुभैर्ग्रस्ताननेकैः पुरुषाधमान् ।
    पततो नरके गङ्गा संश्रितान्प्रेत्य तारयेत् ॥
; ---------------------------------------------
; 4199 : page 2.407
    प्रच्छन्नो वा प्रकाशो वा योगो यो ऽरिं प्रबाधते ।
    तद्वै शस्त्रं शस्त्रविदां न शस्त्रं न शस्त्रं छेदनम् स्मृतम् ॥
; ---------------------------------------------
; 4200 : page 2.408
    प्रजनार्थं महाभागाः पूजार्हा गृहदीप्तयः ।
    स्त्रियः श्रियश्च गेहेषु न विशेषो ऽस्ति कश्च न ॥
; ---------------------------------------------
; 4201 : page 2.408
+   <s>प्रजां रक्षति हि नृपः</s> s. den fogenden Spruch.
    प्रजां संरक्षति नृपः सा वर्धयति पार्थिवम् ।
    वर्धनाद्रक्षणं श्रेयस्तन्नाशे ऽन्यत्सदप्यसत् ॥
; ---------------------------------------------
; 4202 : page 2.408
    प्रजा न र ञ्जयेद्यस्तु राजा रक्षादिभिर्गुणैः ।
    अजागलस्तनस्येव तस्य नाम निरर्थकम् ॥
; ---------------------------------------------
; 4203 : page 2.408
    प्रजानं रक्षणं सम्यग्राज्ञो धर्मस्य कारणम् ।
    अरक्षन्नरकं याति तस्माद्रक्ष्याः सदा प्रजाः ॥
; ---------------------------------------------
; 4204 : page 2.408
+   <s>प्रजानां हि हितं नित्यम्</s> s. Spruch 2275.
+   <s>प्राजानां धर्मषड्भागः</s> s. Spruch <s>सर्वतो धर्मषड्भागः</s>. [Seite2.409]
    प्राजानां पालनं शस्यं स्वर्गकोशस्य वर्धनम् ।
    पीडनं धर्मनाशाय पापायायशसे स्थितम् ॥
; ---------------------------------------------
; 4205 : page 2.409
+   <s>प्रजां नानन्दयोद्यस्तु</s> s. Spruch 4202.
    प्रजापतिसुतो ब्रह्मा शान्तिजश्च महेश्वरः ।
    वसुदेवसुतो विष्णुरेकमूर्तिः कथं भवेत् ॥
; ---------------------------------------------
; 4206 : page 2.409
    प्रजापीडनसंतापापात्सुमुद्भूतो हुताशनः ।
    राज्ञः श्रियं कुलं प्राणान्नादग्धा विनिवर्तते ॥
; ---------------------------------------------
; 4207 : page 2.409
    प्रजा यस्य विवर्धन्ते सरसीव महोत्पलम् ।
    स सर्वफलभाग्राजा स्वर्गलोके महीयते ॥
; ---------------------------------------------
; 4208 : page 2.409
    प्रज्ञयातिविसारिण्या यो धनेन बलेन वा ।
    धुरं वहति गोत्रस्य जननी तेन पुत्रिणी ॥
; ---------------------------------------------
; 4209 : page 2.409
    प्रज्ञया मानसं दुःखं हन्याच्छरीरमौषधैः ।
    एताद्विज्ञानसामर्थ्यं न बालैः समतामियात् ॥
    [Seite2.410]
; ---------------------------------------------
; 4210 : page 2.410
    प्रज्ञागुप्तशरीस्य किं करिष्यन्ति शत्रवः ।
    गृहीतच्छत्त्रहस्तस्य बारिधारा करोति किम् ॥
; ---------------------------------------------
; 4211 : page 2.410
    प्रज्ञाचक्षुर्नर इह दोषं नैवानुरुध्यते ।
    विरज्यते यथाकामं न च धर्मं विमुञ्चति ॥
; ---------------------------------------------
; 4212 : page 2.410
    प्रज्ञाप्रासादमारुह्य अशोच्याञ्छोचतो जनान् ।
    जगतीस्थानिवाद्रिस्थो मन्दबुद्धिर्न चेक्षते ॥
; ---------------------------------------------
; 4213 : page 2.410
    प्रज्ञामेवागमयति यः प्राज्ञेभ्यः स पण्डितः ।
    प्राज्ञो ह्यवाप्य धर्मर्थौं शक्नोति सुखमेधितुम् ॥
; ---------------------------------------------
; 4214 : page 2.410
    प्रज्ञ्चांस्त्वेव पुरुषः संयुक्तः परया धिया ।
    उदयास्तमनज्ञो हि न हृष्यति न शोचति ॥
    [Seite2.411]
; ---------------------------------------------
; 4215 : page 2.411
    प्रज्ञावृद्धं धर्मवृद्धं स्वबन्धुं विद्यावृद्धं वयसा चापि वृद्धम् ।
    कार्याकार्ये पूजयित्व प्रसाद्य यः सम्पृच्छेन्न स मुह्येत्कदाचित् ॥
; ---------------------------------------------
; 4216 : page 2.411
    प्रज्ञाशरेणाभिहतस्य जन्तोश्चिकित्सकाः सन्ति चौषधानि ।
    न होममन्त्रा न च मङ्गलानि नाथर्वणा नाप्यगदाः सुसिद्धाः ॥
; ---------------------------------------------
; 4217 : page 2.411
+   <s>प्रज्ञासंपादने दक्षाम्</s> s. Spruch
    प्रणमत्युन्नतिहेतोर्जीवितहेतोर्विमुञ्चति प्राणान् ।
    दुःखीयति सुखहेतोः को मूढः सेवकादन्यः ॥
; ---------------------------------------------
; 4218 : page 2.411
    प्रणयमधुराः प्रेमोद्गाढा रसादलसास्तथा
      भणितिमधुरा मुग्धप्रायाः प्रकाशितसंमदाः ।
    प्रकृतिसुभागा विश्रम्भार्हाः स्मरोदयदायिनो
      रहसि किमपि स्वैरालापा हरन्ति मृगीदृशाम् ॥
; ---------------------------------------------
; 4219 : page 2.412
    प्रणयादुपकाराद्वा यो विश्वसित शत्रुषु ।
    स सुप्त इव वृक्षाग्रे पतितः प्रतिबुध्यते ॥
; ---------------------------------------------
; 4220 : page 2.412
    प्रणिपातं च गच्छेत काले शत्रोर्बलीयसः ।
    युक्तो ऽस्य वधमन्विच्छेदप्रमत्तः प्रमाद्यतः ॥
; ---------------------------------------------
; 4221 : page 2.412
    प्रणिपातेन दानेन वाचा मधुरया ब्रुवन् ।
    अमित्रमपि सेवेन न च जातु विशग्कयेत् ॥
; ---------------------------------------------
; 4222 : page 2.412
    प्रणिपातेन हि गुरून्दतो ऽनूचानचेष्टितैः ।
    कुर्वीताभिमुखान्भूत्यै देवान्सुकृतर्मणा ॥
; ---------------------------------------------
; 4223 : page 2.412
    प्रणीतश्चाप्रणीतश्च यथाग्निर्दैवतं महत् ।
    एवं विद्वानविद्वांश्च व्राह्मणो दैवतं महत् ॥
; ---------------------------------------------
; 4224 : page 2.412
    प्रातापमायतिं शोभां हेमन्ताहस्य वारिदः ।
    स्मृतिशेषां करोत्येव लोभश्च पृथिवीभुजाम् ॥
; ---------------------------------------------
; 4225 : page 2.413
    प्रतापयुक्तस्तेजस्वी नित्यं स्यात्पापकर्मसु ।
    दुष्टसामन्तहिंस्रश्च तदाग्नेयं व्रतं स्मृतम् ॥
; ---------------------------------------------
; 4226 : page 2.413
    प्रतिकूलतामुपगते हि विधौ
      विफलत्वमेति बहुसाधनता ।
    अवलम्बनाय दिनभर्तरभू-
      न्न पतिष्यतः करसहस्रमपि ॥
; ---------------------------------------------
; 4227 : page 2.413
    प्रतिक्षणमयं कायः क्षीयमाणो न लक्ष्यते ।
    आमकुम्भ इवाम्भःस्थो विशीर्णः सन्विभाव्यते ॥
; ---------------------------------------------
; 4228 : page 2.413
+   <s>प्रतिच्छिन्नं फलं यत्र</s> s. Spruch 3958.
    प्रतिदिवसं याति लयं वसन्तवाताहतेव शिशिरश्रीः ।
    बुद्धिर्बुमतामपि कुटुम्बभारस्य चिन्ताभिः ॥
; ---------------------------------------------
; 4229 : page 2.413
    प्रतिपक्षेणापि पतिं सेवन्ते भर्तृवत्सलाः साध्व्यः ।
    अन्यसरितां शतानि हि समुद्रगाः प्रापयन्त्यब्धिम् ॥
; ---------------------------------------------
; 4230 : page 2.414
    प्रतिपद्य यदा सूनुर्धरणीरेणुगुण्ठितः ।
    पितुराश्लिष्यते ऽङ्गानि किमस्त्यभ्यधिकं ततः ॥
; ---------------------------------------------
; 4231 : page 2.414
    प्रतिवाचमदत्त केशवः शपमानाय न चेदिभूभुजे ।
    अनुहुंकुरुते घनध्वनिं नहि गोमायुरुतानि केसरी ॥
; ---------------------------------------------
; 4232,4233 : page 2.414
    प्रतिषेद्धा हि पापस्य यदा लोकेषु विद्यते ।
    तदा सर्वेषु लोकेषु पापकृनोपपद्यते ॥
    यदा तु प्रतिषेद्धारं पापो न लभते क्वचित् ।
    तिष्ठन्ति बहवो लोकास्तदा पापेषु कर्मसु ॥
; ---------------------------------------------
; 4234 : page 2.414
    प्रतीपं कृष्यमाणो हि नोत्तरेदुत्तरेन्नरः ।
    वाह्यमानो ऽनुकूलं तु नद्योघाद्व्यसनात्तथा ॥
; ---------------------------------------------
; 4235 : page 2.414
    प्रत्यक्षं यस्य यद्भुक्तं क्षेत्राद्यं दश वत्सरान् ।
    तत्र भुक्तिः प्रमाणं स्यान्न साक्षी नाक्षराणि च ॥
; ---------------------------------------------
; 4236 : page 2.415
    प्रत्यक्षं वा परोक्षं वा कस्यचिन्नाप्रियं वदेत् ।
    शुष्कवैअं विवादं च न कुर्यात्केनचित्सह ॥
; ---------------------------------------------
; 4237 : page 2.415
    प्रत्यक्षं गुणवादी यः परोक्षे चापि निन्दकः ।
    समानवः श्वल्लोके नष्टलोकपरावरः ॥
; ---------------------------------------------
; 4238 : page 2.415
    प्रत्यक्षे गुरवः स्तुत्याः परोक्षे मित्रबान्धवाः ।
    अर्मान्त दासभृत्याश्च पुत्रा नैव मृताः स्त्रियः ॥
; ---------------------------------------------
; 4239 : page 2.415
+   <s>प्रत्यक्षेण कृते दोषे</s> s. Spruch 4239.
+   <s>प्रत्यक्षे ऽपि कृते दोषे</s> s. den folgenden Spruch.
    प्रत्यक्षे ऽपि कृते पापे मूर्खः साम्ना प्रशाम्यति ।
    रथकारः स्वकां भार्यां सजारां शिरसावहत् ॥
; ---------------------------------------------
; 4240 : page 2.415
    प्रत्यहं प्रत्यवेक्षेत नरचरितमात्मनः ।
    किं नु मे पशुभिस्तुल्यं किं नु सत्पुरुषैरिति ॥
; ---------------------------------------------
; 4241 : page 2.416
    प्रत्याख्याने च दाने च सुखदुःखे प्रियाप्रिये ।
    आत्मौपम्येन पुरुषः प्रमाणमधिगच्छति ॥
; ---------------------------------------------
; 4242 : page 2.416
    प्रत्यासत्तिं मदकरटिनो दानगन्धेन वायु-
      र्गर्जोद्भूतिं प्रकटितरुचिश्चलेवाम्बुदस्य ।
    चेष्टा स्पष्टं वदति मतिमनैपुणोन्नेयतत्त्वा
      जन्तोर्जन्मान्तरपरिचितां निश्चलां चित्तवृत्तिम् ॥
; ---------------------------------------------
; 4243 : page 2.416
+   <s>प्रत्यत्थानं च युद्ध च</s> s. Spruch <s>युद्धं च प्रातरुत्थानम्</s>.
    प्रत्युपकुर्वन्बह्वपि न भाति पूर्वोपकारिणा तुल्यः ।
    एकः करोति हि कृते निष्कारणमेव कुरुते ऽन्यः ॥
; ---------------------------------------------
; 4244 : page 2.416
    प्रत्युपस्थितकालस्य सुखस्य परिवर्जनम् ।
    अनागतसुखाशा च नैव बुद्धिमतां नयः ॥
; ---------------------------------------------
; 4245 : page 2.416
    प्रत्यूहः सर्वासिद्धीनामुत्तापः प्रथम किल ।
    अतिशीतलमप्यम्भः किम् भिनत्ति न भूभृतः ॥
    [Seite2.417]
; ---------------------------------------------
; 4246 : page 2.417
    प्रथमं यः समाख्यातः शीलवानितिसंसदि ।
    न वाच्यं तस्य वैगुण्यं प्रतिज्ञां परिरक्षता ॥
; ---------------------------------------------
; 4247 : page 2.417
    प्रथमं युद्धज्कारित्वं समस्तबलपालनम् ।
    दिङ्नर्गाणां विशोधित्वं पत्तिकर्म प्रचक्षते ॥
; ---------------------------------------------
; 4248 : page 2.417
    प्रथमं संस्थिता भार्या पतिं प्रेत्य प्रतीक्षते ।
    पूर्वं मृतं च भर्तारं पश्चात्सध्यनुगच्छति ॥
; ---------------------------------------------
; 4249 : page 2.417
    प्रथमवयसि तोयं पीतमल्पं स्मरन्तः
      शिरसि निहितभारा नारिकेरा नराणाम् ।
    उदकममृतकल्पं दद्युराजीवितान्तं
      नहि कृतमुपकारं साधवो विस्मरन्ति ॥
; ---------------------------------------------
; 4250 : page 2.418
    प्रथमा गतिरात्मैव द्वितीया गतिरात्मजः ।
    सन्तो गतिस्तृतीयोक्ता चतुर्थी धर्मसम्चयः ॥
; ---------------------------------------------
; 4251 : page 2.418
    प्रथेमे नार्जिता विद्या द्वितीये नार्जितं धनम् ।
    तृतीये नार्जितं पुण्यं चतुर्थे किं करिष्यति ॥
; ---------------------------------------------
; 4252 : page 2.418
+   <s>प्रथमे वयसि यः शान्तः</s> s. Spruch 4180.
+   <s>प्रथितः प्रणायवतीनाम्</s> s. Spruch <s>प्रियपुरतो युवतीनाम्</s>.
    प्रदत्तस्य प्रभुक्तस्य दृश्यते महदन्तरम् ।
    दत्तं श्रेयांसि संसूते विष्ठा भवति भक्षितम् ॥
; ---------------------------------------------
; 4253 : page 2.418
+   <s>प्रदह्यमानास्तीक्ष्णेन</s> s. Spruch 2737.
    प्रदानं प्रच्छन्नं गृहमुपगते संभ्रमविधिः
      प्रियं कृत्वा मौनं सदसि कथनं चाप्युपकृतेः ।
    अनुत्सेको लक्ष्म्यां निरभिभवसाराः परकथाः
      सतां केनोद्दिष्टं विषममसिधाराव्रतमिदम् ॥
; ---------------------------------------------
; 4254 : page 2.419
    प्रदोषे निहतः पन्थाः पतिता निहताः स्त्रियः ।
    अल्पबीजं हतं क्षेत्र भृत्यदोषाद्धतः प्रभुः ॥
; ---------------------------------------------
; 4255 : page 2.419
    प्रभवति मनसि विवेको विदुषामपि शास्त्रसंभवस्तावत् ।
    निपतन्ति दृष्टिविशिखा यावन्नेन्दीवरक्षीणाम् ॥
; ---------------------------------------------
; 4256 : page 2.419
    प्रभुसादजं वित्तं सुपात्रे यो नियोजयेत् ।
    वस्त्राद्यं विदधात्यङ्गे स भवेद्राजवल्लभः ॥
; ---------------------------------------------
; 4257 : page 2.419
    प्रभुरग्निः प्रतपने भूमिरावपने प्नभुः ।
    प्रभुः सूर्यः प्रकाशित्वे सतां चाभ्यागतः प्रभुः ॥
; ---------------------------------------------
; 4258 : page 2.420
    प्रभुवर्वीतक्षान्तिः सुहृदतिशठः स्त्री परुषवा-
      क्सुतो गर्वोन्नद्धः परिजन उदात्तप्रतिवचाः ।
    इयान्सोढुं शक्यो ननु हृदयदाही परिकरो
      न तु श्रोतावज्ञालुलितनयनान्तं परिभवन् ॥
; ---------------------------------------------
; 4259 : page 2.420
    प्रभुश्च यो हितं द्वेष्टि सेवने चाहितं सदा ।
    स वर्जनीयो विद्वद्भिर्वैद्यैर्दुष्टातुरो यथा ॥
; ---------------------------------------------
; 4260 : page 2.420
    प्रभुः शरीरप्रभवः प्रियकृद्वृत्तिंदो वरः ।
    हितानामुपदेष्टा च प्रत्यक्षं दैवतं पिता ॥
; ---------------------------------------------
; 4261 : page 2.420
    प्रभूतं कार्यमल्पं वा यो नरः कर्तुमिच्छति ।
    सर्वारम्भेण तत्कुर्यात्सिंहादेकं प्रकीर्तितम् ॥
; ---------------------------------------------
; 4262 : page 2.420
+   <s>प्रभूतमल्पकार्यम् (अल्पं कार्यं) वा</s> s. den vorangeheden Spruch.
    प्रभूतवयसः पुंसो धियः पाकः प्रवर्तते ।
    जीर्णस्य चन्दनतरोरामोद उपजायते ॥
; ---------------------------------------------
; 4263 : page 2.420
    प्रभोः प्रसादमन्यस्य न सहन्तीह सेवकाः ।
    सपत्न्य इव सम्क्रुद्धाः सपत्न्याः स्वाकृतेरपि ॥
    [Seite2.421]
; ---------------------------------------------
; 4264 : page 2.421
+   <s>प्रमत्तं भोजनव्यग्रम्</s> s. Spruch 2821.
+   <s>प्रमाणादधिकस्य च</s> s. den folgenden Spruch.
    प्रमाणाभ्यघिकस्य च गण्डश्याममदच्युतेः ।
    पदं मूर्घ्रि समाधत्ते केसरी मत्तदन्तिनः ॥
; ---------------------------------------------
; 4265 : page 2.421
    प्रमादः परमो द्विषी प्रमादः परमं विषम् ।
    प्रमादे मुक्तिपूर्दस्युः प्रमदो नरकायनम् ॥
; ---------------------------------------------
; 4266 : page 2.421
+   <s>प्रमादिनां तथा चौरा</s> s. Spruch 2962.
    प्रमीयते चास्य प्रजा ह्यकाले सदा विवासं पितरे ऽस्य कुर्वते ।
    भीतं प्रपन्नं प्रददाति शत्रवे सेन्द्रा देवाः प्रहरन्त्यस्य वज्रम् ॥
; ---------------------------------------------
; 4267 : page 2.421
    प्रयत्रं कृतवन्तो ऽपि दृश्यन्ते ह्यफला नराः ।
    मार्गत्यायशतैरर्थानमार्गंश्चापरह् सुखी ॥
    [Seite2.422]
; ---------------------------------------------
; 4268 : page 2.422
    प्रयत्ने समके केचिदेव स्युः फलभागिनः ।
    क्षीरोदमथनाद्देवैरमृतं प्रापि नासुरैः ॥
; ---------------------------------------------
; 4269 : page 2.422
+   <s>प्रयाति शमनं यस्य</s> s. Spruch 3243.
    प्रयोजनेषु ये सक्ता न विशेषेषु भारत ।
    तानहं पण्डितान्मन्ये विशेषा हि प्रसङ्गिनः ॥
; ---------------------------------------------
; 4270 : page 2.422
    प्रलये भिन्नमर्यादा भवन्ति किल सागराः ।
    सागराभेदमिच्छन्ति प्रलये ऽपि न साधवः ॥
; ---------------------------------------------
; 4271 : page 2.422
+   <s>प्रलापमपि वेदस्य</s> s. den folgenden Spruch.
    प्रलापमिव वेदस्य भागं मन्यध्वमेव चेत् ।
    केनाभाग्येन दुःखान्न विधीनपि तथेच्छथ ॥
; ---------------------------------------------
; 4272 : page 2.422
    प्रवर्धमानाः पुरुषास्त्रयाणामभिघातकाः ।
    पूर्वोपार्जितमित्राणां दाराणां चाथ वेश्मनाम् ॥
    [Seite2.423]
; ---------------------------------------------
; 4273 : page 2.423
+   <s>प्रविश झटिति गेहम्</s> s. Spruch 2468.
    प्रविश्य सर्वभूतानि यथा चरति मारुतः ।
    तथा चारैः प्रवेष्टव्यं व्रतमेतद्धि मारुतम् ॥
; ---------------------------------------------
; 4274 : page 2.423
+   <s>प्रविष्टः सर्वभूतानि</s> s. den vorangehenden Spruch.
+   <s>प्रवीणः प्रेक्षणे दक्षः</s> s. Spruch <s>मेधावी वाक्पटुः प्राज्ञः</s>.
    प्रवीणो वाक्पटुर्धीमान्स्वामिभक्तश्च नित्यशः ।
    अलुब्धः सत्यवादी च भाण्डागारिक उच्यते ॥
; ---------------------------------------------
; 4275 : page 2.423
    प्रवृत्तवाक्चित्रकथ ऊहवान्प्रतिभानवान् ।
    आशु ग्रन्द्थार्थवक्ता च यः स पण्डित उच्यते ॥
; ---------------------------------------------
; 4276 : page 2.423
    प्रवृत्तैव प्रयामीति वाणी वल्लभ ते मुखात् ।
    अयतापि त्वयेदानीं मन्दप्रेम्णा ममास्ति किम् ॥
; ---------------------------------------------
; 4277,4278 : page 2.424
    प्रशमश्च क्षमा चैव आर्जवं प्रियवादिता ।
    असामर्थ्यफलं ह्येते निर्गुणेषु सतां गुणाः ॥
    आत्मप्रशंसिनं दुष्टं धृष्टं विपरिधावकम् ।
    सर्वत्रोत्सृष्टदण्डं च लोकः सत्कुरुते नरम् ॥
; ---------------------------------------------
; 4279 : page 2.424
    प्रशातशास्त्रार्थाविचारचापलं
      निवृत्तनानारसकाव्यकौतुकम् ।
    निरस्तनिह्शोषविकल्पविप्लवं
      प्रयत्तुमन्विच्छति शूलिनं मनः ॥
; ---------------------------------------------
; 4280 : page 2.424
    प्रसन्नववदनो हृष्टः स्पष्टवाक्यः सरोषदृक् ।
    सभायां वक्ति सामर्षः सावष्टम्भो नरः शुचिः ॥
; ---------------------------------------------
; 4281 : page 2.424
    प्रसन्नाः कान्तिहारिण्यो नानाश्लेषविचक्षणाः ।
    भवन्ति कस्यचित्पुण्यैर्मुखे वाचो गृहे स्त्रियः ॥
; ---------------------------------------------
; 4282 : page 2.425
+   <s>प्रसरति मतिः कार्यारम्भे</s> s. den folgenden Spruch.
    प्रसरति मनः कार्यारम्भे दृढीभवति स्पृहा
      स्वयमुपनयन्नर्थान्मन्त्रो न गच्छति विप्लवन् ।
    फलति सकलं कृत्यं वित्तं समुन्नतिमश्नुते
      भवति च रतिः श्लाध्ये कृत्ये नरस्य भविष्यतः ॥
; ---------------------------------------------
; 4283 : page 2.425
    प्रसह्य मणिमुद्धरेन्मरवक्क्त्रदंष्ट्राङ्कुरा-
      त्समुद्रमपि संरेत्प्रचलदूर्मिमालाकुलम् ।
    भुजंगमपि कोपितं शिरसि पुष्पवद्धारये-
      न्न तु प्रतिनिविष्टमूर्खजनचित्तमाराधयेत् ॥
; ---------------------------------------------
; 4284 : page 2.425
    प्रसादः कुरुते पत्युः संपत्तिं नाभिजातताम् ।
    कालिमा कालकूटस्य नापैति हरसंगमात् ॥
; ---------------------------------------------
; 4285 : page 2.426
    प्रसादो निष्फलो यस्य क्रोधश्चापि निरर्थकः ।
    न तं भर्तारमिच्छन्ति षण्ढं पतिमिव स्त्रियः ॥
; ---------------------------------------------
; 4286 : page 2.426
    प्रसारितकरे मित्रे जगदुद्द्योतकारिणि ।
    किं न कैरव लज्जा ते कुर्वतः कोशसंवृतिम् ॥
; ---------------------------------------------
; 4287 : page 2.426
    प्रस्तावसदृशं वाक्यं स्वभावसदृशं प्रियम् ।
    आत्मशक्तिसमं कोपं यो जानाति स पण्डितः ॥
; ---------------------------------------------
; 4288 : page 2.426
    प्रस्थानं वलयैः कृतं प्रियसखैरश्रेइरजस्रं गतं
      धृत्या न क्षणमासितं व्यवसितं चितेन गन्तुं पुरः ।
    यातुं निश्चितचेतसि प्रियतमे सर्वे समं प्रस्थिता
      गन्तव्ये सति जीवितप्रिय सुहृत्सार्थः किमु त्यज्यते ॥
; ---------------------------------------------
; 4289 : page 2.427
    प्रस्यन्दनं शशिमणेर्गणयन्ति ताव-
      द्यावत्स्थितो जलनिधेः पुलिनैकदेशे ।
    स स्वीक्रियेत यदि तेन ततस्तदास्य
      स्यन्दः स्फुरन्नपि न तत्सलिले विभाव्यः ॥
; ---------------------------------------------
; 4290 : page 2.427
    प्रस्वेदमलसम्श्लेष्टा निरालम्बा निराश्रयाः ।
    द्वारि तिष्ठन्ति देवेश सेवका वृषणा इव ॥
; ---------------------------------------------
; 4291 : page 2.427
    प्रहरविरतौ मध्ये वाह्नस्ततो ऽपि परे ऽथ वा
      दिनकृति गते वस्तं नाथ त्वमद्य समेष्यसि ।
    इति दिनशतप्राप्यं देशं प्रियस्य यियासतो
      हरति गमनं बालालापैः सबाष्पझलज्झलैः ॥
; ---------------------------------------------
; 4292 : page 2.427
    प्रजरिष्यन्प्रियं ब्रूयात्प्रहरन्नपि भारत ।
    प्रहृत्य च क्र्पायीत शोचेत च रुदेत च ॥
; ---------------------------------------------
; 4293 : page 2.428
    प्रहरेन्न त्वविज्ञाय हत्वा शत्रून्न शोचयेत् ।
    क्रोधं कुर्यान्न चाकस्मान्मृदुः स्यान्नापकारिषु ॥
; ---------------------------------------------
; 4294 : page 2.428
    प्राकृतो हि प्रशंसन्वा निन्दन्वा किं करिष्यति ।
    वने काक इवाबुद्धिर्वाशमानो निरर्थकम् ॥
; ---------------------------------------------
; 4295 : page 2.428
    प्राक्पादयोः पतति खादति पृष्ठमांसं
      कर्णे कलं किमपि रौति शनैर्विचित्रम् ।
    छिद्रं निरूप्य सहसा प्रविशत्यशङ्कः
      सर्वं खलस्य चरितं मशकः करोति ॥
; ---------------------------------------------
; 4296 : page 2.428
    प्राक्संप्रयोगाद्भूतानां नास्ति दुःखं परायणम् ।
    विप्रयोगात्तु सर्वस्य न शोचेत्प्रकृतिस्थितः ॥
; ---------------------------------------------
; 4297 : page 2.428
    प्रागल्भ्यहीन्स्य नरस्य विद्या शस्त्रं यथा कापुरुषस्य हस्ते ।
    न तृप्तिमुत्पादयते शरीरे वृद्धस्य दारा इव दर्शनीयाः ॥
; ---------------------------------------------
; 4298 : page 2.429
    प्रागात्मा मन्त्रिणश्चैव ततो भृत्या महीभृता ।
    जेयाश्चानन्तरं पौरा विरुध्येत ततो ऽरिभिः ॥
; ---------------------------------------------
; 4299 : page 2.429
    प्राङ्ना मेति मनागमाइतगुणं जाताभिलाषं ततः
      सव्रीडं तदनु श्लथोद्यममनु प्रत्यस्तधैर्यं पुनः ।
    प्रेमार्द्रं स्पृहणीयनिर्भररहःक्रीडाप्रगल्भं ततो
      निःशङ्काङ्गविकर्षणाधिकसुखं रम्यं कुलस्त्रीरतम् ॥
; ---------------------------------------------
; 4300 : page 2.429
    प्राजाप्श्त्ये शकटे भिन्ने कृत्वेव पातकं वसुधा ।
    केशास्थिशकलशबला कापालमिव व्रतं धत्ते ॥
; ---------------------------------------------
; 4301 : page 2.429
    प्राज्ञ एको रमते ब्राह्मणानां प्राज्ञश्चैको बहुभिर्जोषमास्ते ।
    प्राज्ञ एको बलवान्दुर्बलो ऽपि प्राज्ञ एषां कलहं नान्ववैति ॥
; ---------------------------------------------
; 4302 : page 2.430
+   <s>प्राज्ञस्तु जल्पतां पुंसाम्</s> s. nach Spruch <s>मूर्खो हि जल्पतां पुंसाम्</s>.
    प्राज्ञास्तेजस्विनः सम्यक्पश्यति च वदन्ति च ।
    ते ऽवज्ञाता महाराज क्लाम्यन्ति विरमन्ति च ॥
; ---------------------------------------------
; 4303,4304 : page 2.430
    प्राज्ञे निर्याज्यमाने तु सन्ति राज्ञस्त्रयो गुणाः ।
    यशः स्वर्गनिवासश्च विपुलश्च धनागमः ॥
    मूर्खे नियोज्यमाने तु त्रयो दोषा महीपतेः ।
    अयशश्चार्थनाशश्च नरके गमनं तथा ॥
; ---------------------------------------------
; 4305 : page 2.430
    प्राज्ञो धर्मेण रमते धर्मं चैवोपजीवति ।
    धर्मात्मा भवति ह्येवं चित्तं चास्य प्रसीदति ॥
; ---------------------------------------------
; 4306 : page 2.430
    प्राज्ञोपसेविनं वैद्यं धार्मिकं प्रियदर्शनम् ।
    मित्रवन्तं सुवाक्यं च सुहृदं परिपालयेत् ॥
; ---------------------------------------------
; 4307 : page 2.430
    प्राज्ञो वा यदि वा मूर्खः सधनो निर्धनो ऽपि वा ।
    सर्वः कालवशं याति शुभाशुभसमन्वितः ॥
; ---------------------------------------------
; 4308 : page 2.431
    प्राणत्यागे समुत्पन्ने यदि स्यान्मित्रदर्शनम् ।
    तद्दू{?} भ्यां सुखदं पश्चाज्जीवतो ऽपि मृतस्य च ॥
; ---------------------------------------------
; 4309 : page 2.431
    प्राणवद्रक्षयेद्भूत्यान्स्वकायमिव पोषयेत् ।
    सदैकदिवसस्यार्थे यत्र स्याद्रिपुसम्गमः ॥
; ---------------------------------------------
; 4310 : page 2.431
+   <s>प्राणहतोस्तु विनायः</s> s. Spruch 2641.
    प्राणाघातान्निवृत्तिः परधनहरणे संयमः सत्यवाक्यं
      काले शक्त्या प्रदानं युवतिजनकथामूकभावः परेषाम् ।
    तृष्णास्रोतोविभङ्गो गुरुषु च विनयः सर्वभूतानुकम्पा
      सामान्यः सर्वशास्त्रोष्वनुपहतविधिः श्रेयसामेष पन्थाः ॥
; ---------------------------------------------
; 4311 : page 2.431
    प्राणातिपातं स्तैन्यं च परदारानथापि वा ।
    त्रीणि पापानि कायेन सर्वतः परिवर्जयेत् ॥
; ---------------------------------------------
; 4312 : page 2.431
+   <s>प्राणातिपातः स्तैन्यं च</s> s. den vorangehenden Spruch.
+   <s>प्राणात्यये समुत्पन्ने</s> s. Spruch 4308. [Seite2.432]
    प्राणानां बत किं ब्रुवे कठिनतां तैरेव साविष्कृता
      निष्क्रामन्ति कदाचिदेव हि न ये याञ्चावचोभिः समम् ।
    आत्मानं पुनराक्षिपामि विदितस्थैर्यो ऽपि येषामहो
      मिथुआशङ्किततद्वियोगविधुरो यत्प्रार्थये सर्वशः ॥
; ---------------------------------------------
; 4313 : page 2.432
    प्राणा यथात्मनो ऽभीष्टा भूतानामपि ते तथा ।
    आत्मौपम्येन सर्वत्र दयां कुर्वन्ति साघवः ॥
; ---------------------------------------------
; 4314 : page 2.432
    प्राणिषु नित्यमहिंसां क्षमां च कुर्याच्चित्रापराघिषु ।
    दानं च निरुपकारिषु यदि धर्मफलं सकलमिच्छेत् ॥
; ---------------------------------------------
; 4315 : page 2.432
+   <s>प्राणीघातान्निवृत्तिः</s> s. Spruch 4310.
    प्राणेभ्यो ऽपीह ये ऽभीष्टा यैर्विना न क्षणं रतिः ।
    वियोगः सह्यते तेषां महाकष्टा भवस्थितिः ॥
; ---------------------------------------------
; 4316 : page 2.433
    प्रणैरपि हिते वृत्तिरद्रोहो व्याजवर्जनम् ।
    आत्मनीव प्रियाधानमेतब्मैत्रीमहाव्रतम् ॥
; ---------------------------------------------
; 4317 : page 2.433
+   <s>प्राणैरप्युपकारित्वम्</s> s. Spruch 296.
    प्रातः प्रातरुपागतेन जनिता निर्निद्रता चक्षुषो-
      प्रातः प्रातरुपागतेन जनिता निर्निद्रता चक्षुषोर्मन्दायां मयि गौरवव्यपगमादुत्पादितं लाघवम् ।
    किं मुग्धे न मया कृतं रमणधीर्मुक्ता त्वया गम्यतां
      दुःस्थं तिष्ठसि यच्च पथ्यमधुना कर्तास्मि तच्छ्रोष्यसि ॥
; ---------------------------------------------
; 4318 : page 2.433
    प्रातर्द्यूतप्रसङ्गेन मध्याह्ने स्त्रीप्रसङ्गतः ।
    रात्रौ चोरप्रसङ्गेन कालो गच्छति धीमताम् ॥
; ---------------------------------------------
; 4319 : page 2.433
    प्रातर्मूत्रपुरीषाभ्यां मध्याह्ने क्षुत्पिपासया ।
    दोषा कामेन बाध्यन्ते प्राणिनो निशि निद्रया ॥
; ---------------------------------------------
; 4320 : page 2.433
    प्रादुर्भवन्ति वपुषः कति वा न कीटा
      यान्यत्नतः खलु तनोरपसारयन्ति ।
    मोहः क एष जगतो यदपत्यसंज्ञां
      तेषां विधाय परिशोषयति स्वदेहम् ॥
    [Seite2.434]
; ---------------------------------------------
; 4321 : page 2.434
    प्राप्तर्थं तु यो मोहात्सान्त्वनैः प्रतिमुञ्चति ।
    स तथा वञ्चिते मूढो मकरः कपिना यथा ॥
; ---------------------------------------------
; 4322 : page 2.434
    प्राप्तविद्यार्थशिल्पानां देशान्तरनिवासिनाम् ।
    क्रोशमत्रो ऽपि भूभागः शतयोजनवद्भवेत् ॥
; ---------------------------------------------
; 4323 : page 2.434
    प्राप्तव्यमर्थं लभते मनुष्यो देवो ऽपि तं लङ्घयितुं न शक्तः ।
    तस्मान्न शोचामि न विस्मयो मे यदस्मदीयं नहि तत्परेषाम् ॥
; ---------------------------------------------
; 4324 : page 2.434
    प्राप्तव्यान्येव प्राप्नोति गन्तव्यान्येव गच्छति ।
    लब्धव्यान्येव लभते दुःखानि च सुखानि च ॥
; ---------------------------------------------
; 4325 : page 2.434
    प्राप्ता जरा यौवनमप्यतीतं बुधा यतेध्वं परमार्थसिद्ध्यै ।
    आयुर्गतप्रायमिदं यतो ऽसौ विश्रम्य विश्रम्य न याति कालः ॥
; ---------------------------------------------
; 4326 : page 2.435
    प्राप्तर्थग्रहणं द्रव्यपरिवर्तो ऽनुरोधनम् ।
    उपेक्षा बुद्धिहीनत्वं भोगो ऽमात्यस्य दूषणम् ॥
; ---------------------------------------------
; 4327 : page 2.435
+   <s>प्राप्तार्थाग्रहणं द्रव्य°</s> s. den vorangeheden Spruch.
    प्राप्ताः श्रियः सकलकामदुघास्ततः
      किं दत्तं पदं शिरसि विद्विषतां ततः किम् ।
    समानिताः प्रणयिनो विभवैस्ततः किं
      कल्पं स्थितं तनुभृतां तनुभिस्ततः किम् ॥
; ---------------------------------------------
; 4328 : page 2.435
    प्राप्ते भये परित्राणं प्रीतिविश्रम्बभाजनम् ।
    केन रत्नमिदं सृष्टं मित्रमित्यक्षरद्वयम् ॥
; ---------------------------------------------
; 4329 : page 2.435
    प्राप्य कार्यं गरीयस्तु प्रियमुत्सृज्य दूरतः ।
    हितमेव हि वक्तव्यं सुहृदा मन्त्रिणा सदा ॥
; ---------------------------------------------
; 4330 : page 2.436
    प्राप्य वाप्युत्तमं जन्म लब्धा चेन्द्रियसौष्ठवम् ।
    न वेत्त्यात्महितं यस्तु स भवेदात्मघातकः ॥
; ---------------------------------------------
; 4331 : page 2.436
    प्राप्यवित्तं जडास्तूर्णं निर्वृतिं यान्ति नान्यथा ।
    तोयमासाद्य गर्जन्ति न रिक्ताः स्तनयित्नवः ॥
; ---------------------------------------------
; 4332 : page 2.436
    प्राय्यापदं न व्यथते कदाचिदुद्योगमन्विच्छति चाप्रमत्तः ।
    दुःखं च काले सहते महात्मा धुरंधरस्तस्य जिताः सपत्नाः ॥
; ---------------------------------------------
; 4333 : page 2.436
    प्रायः कन्दुकपातेनोत्पतत्यार्यः पतन्नपि ।
    तथा त्वनार्यः पतति मृत्पण्डपतनं यत्ःआ ॥
; ---------------------------------------------
; 4334 : page 2.436
    प्रायः प्रकुप्यतितरां प्रीत्यैव प्रखलो जनः ।
    नयनं स्नेहसंपर्कात्कालुष्यं समुपैत्यलम् ॥
; ---------------------------------------------
; 4335 : page 2.437
    प्रायशो हि कृतं कर्म नाफलं दृश्यते भुवि ।
    अकृत्वा च पुनर्दुःखं कर्म पश्येन्महाफलम् ॥
; ---------------------------------------------
; 4336 : page 2.437
    प्रायः सन्त्युपदेशार्हा धीमन्तो नडाशयाः ।
    तिलाः कुसुमसौगन्ध्यवाहिनो न यवाः क्वचित् ॥
; ---------------------------------------------
; 4337 : page 2.437
    प्रायः सर्वंसहस्यापि भवेयुर्मित्रशत्रवः ।
    तापः क्ष्मां शोषयेद्ग्रीष्मे वर्षा तोयैश्च पोषयेत् ॥
; ---------------------------------------------
; 4338 : page 2.437
    प्रायः स्वभावं मुञ्चन्ति सन्तः संसर्गतो ऽसताम् ।
    चण्डाश्चण्डातपात्सदा हिमांशोरमृतस्रुतः ॥
; ---------------------------------------------
; 4339 : page 2.437
    प्रायेण धनिनामेव धनलोभो निरन्तरम् ।
    पश्य कोटिद्वयोपेतं लक्षाय प्रणतं घनुः ॥
; ---------------------------------------------
; 4340 : page 2.437
    प्रायेण श्रीमतां लोके भोक्तुं शक्तिर्न विद्यते ।
    जीर्यन्त्यपि तु काष्ठानि दरिद्राणां महीपते ॥
    [Seite2.438]
; ---------------------------------------------
; 4341 : page 2.438
    प्रायेणात्र कलान्वितं कुकुलजाः श्रीवल्लभं दुर्भगा
      दातारं कृपणा ऋजूननृजवो वित्तान्वितं निर्धनाः ।
    वैरूप्योपहताश्च कान्तवपुषं धर्माश्रयं पापिनो
      नानाशास्त्रविचक्षणं च पुरुषं निन्दन्ति मूर्खा जनाः ॥
; ---------------------------------------------
; 4342 : page 2.438
    प्रारभ्यते न खलु विघ्नभयेन नीचैः
      प्रारभ्य विघ्नविहता विरमन्ति मध्याः ।
    विघ्नैह् पुनः पुनरपि प्रतिहन्यमानाः
      प्रारब्धमुत्तमजनाना न परित्यजीन्ति ॥
; ---------------------------------------------
; 4343 : page 2.438
    प्रार्थनापि हि सा सेव्या या परस्योपकारिका ।
    स्वार्थम् प्रार्थनां वेत्तु क्षेते क्षारावसेचनम् ॥
; ---------------------------------------------
; 4344 : page 2.439
    प्रालेयलेशमिश्रे मरुति प्राभातिके चे वाति जडे ।
    गुणदोषज्ञः पुरुषो जलेन कः शीतमपनयति ॥
; ---------------------------------------------
; 4345 : page 2.439
    प्रावृषेण्यस्य मालिन्यं दोषः को ऽभीष्टवर्षिणः ।
    शरदभ्रस्य शुभ्रत्वम् वद कुत्रोपयुज्यते ॥
; ---------------------------------------------
; 4346 : page 2.439
+   <s>प्रियं वा यदि वा द्वेष्यम्</s> s. Spruch <s>शुभं वा यदि वा पापम्</s>.
    प्रियः प्रजानां दातैव न पुनर्द्राविणेश्वरः ।
    आगच्छन्वाञ्छितो लोकैर्वारुदो न तु वारिधिः ॥
; ---------------------------------------------
; 4347 : page 2.439
+   <s>प्रियं कुर्यादकृपणः</s> s. Spruch 4350.
    प्रियपुरतो यवतीनां तावत्पदमातनोतु हृदि मानः ।
    भवति न यावच्चन्दनसुरभिर्मधुनिर्मलः पवनः ॥
; ---------------------------------------------
; 4348 : page 2.439
    प्रियमनुचितं क्ष्मापण्यस्त्रीक्षणप्रभुरीश्वरो
      रमयति यतो धिक्तान्भृत्याञ्श्ववृत्तिसुखार्थिनः ।
    नृपमपथगं पान्ति प्राणानुपेक्ष्य निजानपि
      प्रसभमिह ये तैः पूतेयं मह्मत्मभिरुर्वरी ॥
    [Seite2.440]
; ---------------------------------------------
; 4349 : page 2.440
    प्रियमेवाभिधातव्यं नित्यं सत्सु द्विषत्सु च ।
    शिखीव केकान्मधुरः प्रियवाक्कस्य न प्रियः ॥
; ---------------------------------------------
; 4350 : page 2.440
    प्रिय ब्रूयादकृपणः शूरः स्यादविकत्थनः ।
    दाता नापात्रवर्षी स्यात्प्रगल्भः स्यादनिष्ठुरः ॥
; ---------------------------------------------
; 4351 : page 2.440
    प्रियवाक्यप्रदानेन सर्वे तुष्यन्ति जन्तवः ।
    त्स्मात्तदेव वक्तव्यं वचने किं दरिद्रता ॥
; ---------------------------------------------
; 4352 : page 2.440
    प्रियवाक्यप्रदानेन सर्वे तुष्यान्ति जन्तवः ।
    तस्मात्तदेवं वक्तव्यं वचने किं दरिद्रता ॥
; ---------------------------------------------
; 4353 : page 2.440
    प्रियसखिविपद्दण्डप्रान्तप्रपातपरंपरा-
      परिचयचलच्चितं चक्रे निधाय विधिः खलः ।
    मृदमिव बलात्पिण्डीकृत्य प्रगल्भकुलालव-
      द्धमयति मनो नो जानीमः किमत्र विध्रास्यति ॥
    [Seite2.441]
; ---------------------------------------------
; 4354 : page 2.441
    प्रिया न्याय्या वृत्तिर्मलिनमसुभङ्गे ऽप्यसुकर-
      मसन्तो नाभ्यर्थ्याः सुहृदपि न याच्य कृशधनः ।
    विपद्युच्चैः स्थेयं पदमनुविधेयं च महतां
      सतां केनोद्दिष्टं विषममसिधाराव्रतमिदम् ॥
; ---------------------------------------------
; 4355 : page 2.441
    प्रिया वा मधुरा वा तु स्वाम्येष्वेव विराजते ।
    श्रीरक्षणे प्रमाणं तु वाचः सुनयकर्कशाः ॥
; ---------------------------------------------
; 4356 : page 2.441
    प्रिया हिताश्च ये राज्ञे ग्राह्यवाक्या विशेषतः ।
    श्रायेत्पार्थवं विद्वांस्तद्दारेणैव नान्यथा ॥
; ---------------------------------------------
; 4357 : page 2.442
+   <s>प्रियेणातिभृशं हृष्येत्</s> s. den folgenden Spruch.
    प्रिये नातिभृशं हृष्येदप्रिये न च संज्वरेत् ।
    न तप्येदर्थकृच्छ्रेषु प्रजाहितमनुस्मरन् ॥
; ---------------------------------------------
; 4358 : page 2.442
    प्रियो भवति दानेन प्रियवादेन चापरः ।
    अप्रियस्य च पथ्यस्य वक्ता श्रोता च दुर्लभः ॥
; ---------------------------------------------
; 4359 : page 2.442
    प्रियो भवति दानेन प्रियवादेन चापरः ।
    मन्त्रमूलबलेनान्यो यः प्रियः प्रिय एव सः ॥
; ---------------------------------------------
; 4360 : page 2.442
    प्रियो भवति दानेन प्रियवादेन चापरः ।
    मन्त्रहोमजपैरन्यः कार्यार्थं प्रीयते जनः ॥
; ---------------------------------------------
; 4361 : page 2.442
    प्रियो भवति भूतानां धर्मज्ञो वीतभीर्नृपः ।
    विश्वासं चात्र गच्छन्ति सर्वभूतानि भारत ॥
; ---------------------------------------------
; 4362 : page 2.443
    प्रियो वा यदि वा द्वेष्यो मुर्खो वा यदि पण्डितः ।
    वैश्वदेवान्त आसन्नः सो ऽतिथिः स्वर्गसंक्रमः ॥
; ---------------------------------------------
; 4363 : page 2.443
    प्रीणाति पः सुचरितैः पितरं स पुत्रो
      यद्भर्तुरेव हितमिच्छति तत्कलत्रम् ।
    तन्मित्रमापदि सुखे च समक्रियं य-
      देतत्त्रयं जगति पुण्यकृतो लभन्ते ॥
; ---------------------------------------------
; 4364 : page 2.443
    प्रेयांस्ते ऽहं त्वमपि च मम प्रेयसीति प्रवाद-
      स्त्वं मे प्राणा अहमपि तवास्मीति हन्त प्रलापः ।
    त्वं मे ते स्यामहपि च यत्तच्च नो साधु राधे
      व्याहारे नौ नहि समुचितो युष्मदस्मत्प्रयोगः ॥
; ---------------------------------------------
; 4365 : page 2.443
+   <s>प्रेषितस्य कुतो मानः (मानम्)</s> s. Spruch 2512.
    प्रोक्तः प्रत्युत्तरं नाह विरुद्धं प्रभुणा च यः ।
    न समीपे हसत्युच्चैः स भवेद्राजवल्लभः ॥
; ---------------------------------------------
; 4366 : page 2.444
    प्रोद्यत्प्रौढप्रियङ्गुद्युतिभृति विदलन्कुन्दमाद्यद्दिरेफे
      काले प्रालेयवातप्रचयविकसितोद्दाममन्दारदाम्नि ।
    येषां नो कण्ठलग्ना क्षणमपि तुहिनोत्कम्पिवक्षोमृगाक्षी
      तेषामायामिनीयं यमसदनसमा यामिनी याति यूनाम् ॥
; ---------------------------------------------
; 4367 : page 2.444
+   <s>प्रोषितस्य कुतो मानः (मानम्)</s> s. Spruch 2512.
    प्लवन्ते धर्मलघवो लोके ऽम्भसि यथा प्लवाः ।
    मज्जन्ति पापगुरवः शस्त्रं स्कन्नमिवोदके ॥
; ---------------------------------------------
; 4368 : page 2.444
    फलं स्वेच्छालभ्यं प्रतिवनमखेदं क्षितिरुहां
      पयः स्थाने स्थाने शिशिरमधुरं पुण्यसरिताम् ।
    मृदुस्पर्शा शय्या सुललितलतापल्लवमयी
      सहन्ते संतापं तदपि धनिनां द्वारि कृपणाः ॥
; ---------------------------------------------
; 4369 : page 2.444
    फलं कतकवृक्षस्य यद्यप्याम्बुप्रसादकम् ।
    न नामग्रहणादेव तस्य वारि प्रसीदति ॥
    [Seite2.445]
; ---------------------------------------------
; 4370 : page 2.445
    फलं च पुष्पं करुणा बिभर्ति वित्तं च तेजश्च नृपप्रसादः ।
    ऋद्धिं प्रसिद्धिं तनुते सुपुत्रो भुक्तिं च मुक्तिं च विशुद्धधर्मः ॥
; ---------------------------------------------
; 4371 : page 2.445
+   <s>फलतीह पूर्वसुकृम्</s> s. Spruch <s>विकलमिह पूर्वसुकृतम्</s>.
    फलं धर्मस्य विभवो विभवस्य फलं सुखम् ।
    सुखमूलं तु तन्वङ्ग्यो विना ताभिः कुतः सुखम् ॥
; ---------------------------------------------
; 4372 : page 2.445
    फलमलमशनाय स्वादु पानाय तोयं
      शयनमवनिपृष्ठे वाससि वल्कले च ।
    धनलवमधुपानभ्रान्तसर्वेन्द्रियाणा-
      मविनयमनुमन्तुं नोत्सहे दुर्जनानाम् ॥
; ---------------------------------------------
; 4373 : page 2.445
    फलस्य कारणं पुष्पं फलं पुष्पविनाशनम् ।
    धर्मस्य कारणं पुण्यं धर्मः पुण्याविनाशनः ॥
; ---------------------------------------------
; 4374 : page 2.445
    फलहीनं नृपं भृत्याः कुलीनमपि चोन्नतम् ।
    संत्यज्यान्यत्र गच्छन्ति शुष्कं वृक्षमिवाण्डजाः ॥
; ---------------------------------------------
; 4375 : page 2.445
    फलार्थी नृपतिर्लोकान्पालयेद्यत्नमास्थितः ।
    दानमानादितोयेन मालाकारो ऽङ्कुरानिव ॥
; ---------------------------------------------
; 4376 : page 2.445
+   <s>फलार्थी पार्थिवो लोकान्</s> s. den vorangehenden Spruch.
    फलाशी मूलाशी सलिलपवनाशी निरशनो
      जनो रागद्वेषाद्युपहतमनाः स्याद्यदि मुनिः ।
    कपीनां कोलानामनिमिषदृशां किं च फणिनां
      गिरीणां को भेदः शिव शिव समानव्रतभृताम् ॥
; ---------------------------------------------
; 4377 : page 2.445
    फेनमात्रोपमे देहे जीवे शकुनिवत्स्थिते ।
    अनित्ये प्रियसंवासे कथं स्वपिषि पुत्रक ॥
; ---------------------------------------------
; 4378 : page 2.445
    बकवच्चिन्तयेदर्थान्सिंहवच्च पराक्रमेत् ।
    वृकवच्चावलुम्पेत शशवच्च विनिष्पतेत् ॥
; ---------------------------------------------
; 4379 : page 2.445
    बद्धाम्बरचरमार्गं व्यपगतधूमं सदा महाभयदम् ।
    सन्दमतिः कः प्रविशति हुताशनं स्वेच्छया मनुजः ॥
; ---------------------------------------------
; 4380 : page 2.445
    बद्धो नु को यो विषयानुरागी का वा विमुक्तिर्विषये विरक्तिः ।
    को वास्ति घोरो नरकः स्वदेहस्तृष्णाक्षयः स्वर्गपदं किमस्ति ॥
; ---------------------------------------------
; 4381 : page 2.445
+   <s>बन्धनस्थो ऽपि नागेन्द्गः</s> s. den folgenden Spruch.
    बन्धनस्थो ऽपि मातङ्गः सहस्रभरणे क्षमः ।
    अपि स्वच्छन्दचारी श्वा स्वोदरापूरणे ऽक्षमः ॥
; ---------------------------------------------
; 4382 : page 2.445
    बन्धनानि खलु सन्ति बहूनि प्रेम रज्जुदृढबन्धनमुक्तम् ।
    दारुभेदनिपुणो ऽपि षडङ्घ्रिर्निष्क्रियो भवति पङ्कजकोशे ॥
; ---------------------------------------------
; 4383 : page 2.448
    बन्धाय विषयासक्तं मुक्त्यै निर्विषयं मनः ।
    मन एव मनुष्याणं कारणं बन्धमोक्षयोः ॥
; ---------------------------------------------
; 4384 : page 2.448
+   <s>बन्धाय विषयासङ्गम्</s> s. den vorangehenden Spruch.
    बन्धुः को नाम दुष्टानां कुप्येत्को नातिउआचितः ।
    को न दृप्यति वित्तेन कुकृत्ये को न पण्डितः ॥
; ---------------------------------------------
; 4385 : page 2.448
+   <s>बन्धुः को नाम दुःस्थानाम्</s> s. den vorangehenden Spruch.
    बन्धुत्यागस्तनुत्यागो देशत्याग इति त्रिषु ।
    आद्यन्तावायतक्लेशौ मध्यमः क्षणिकज्वरः ॥
; ---------------------------------------------
; 4386 : page 2.448
+   <s>बन्धुभिर्बन्धुसंयोगः</s> s. Spruch 297.
    बन्धुरओयहिते युक्तः शत्रुस्तं परिवर्जयेत् ।
    अनुरक्तं विरक्तं वा तन्मित्रामुपकारि यत् ॥
; ---------------------------------------------
; 4387 : page 2.448
    बन्धुस्त्रीभृत्यवर्गस्य बुद्धेः सत्त्वस्य चात्मनः ।
    आपन्निकषपाषाणे नरो जानाति सारताम् ॥
; ---------------------------------------------
; 4388 : page 2.449
    बलं विद्या च विप्राणां राज्ञां सैन्यं बलं तथा ।
    बलं वित्तं च वैश्यानां शुद्राणां चाकनिष्ठता ॥
; ---------------------------------------------
; 4389 : page 2.449
    बलं वेषश्च वेश्यानां योषितां यौवनं बलम् ।
    बलं प्रतापो भूपानां बालानां रुदितं बलम् ॥
; ---------------------------------------------
; 4390 : page 2.449
    बलज्येष्ठं स्मृतं क्षत्रं मन्त्रज्येष्ठा द्विजातयः ।
    धनज्येष्ठाः स्मृता वैश्याः शूद्रास्तु वयसाधिकाः ॥
; ---------------------------------------------
; 4391 : page 2.449
    बलं धर्मो गृहस्थानां भृत्यानां राजसेवनम् ।
    बलं स्तवः स्तावकानां ब्रह्म च ब्रह्मचारिणाम् ॥
; ---------------------------------------------
; 4392 : page 2.449
+   <s>बलमध्यस्य सैन्यानाम्</s> s. den folgenden Spruch.
    बलमश्वश्च सैन्यानां प्राकारो जङ्गमो मतः ।
    तस्मादश्वाधिके राजा विजयी स्थलविग्रहे ॥
; ---------------------------------------------
; 4393,4394,4395,4396 : page 2.450
    बलं पञ्चविधं नित्यं पुरुषाणां निबोध मे ।
    यत्तु बाहुबलं नाम कनिष्ठं बलमुच्यते ॥
    अमात्यलाभा भद्रं ते द्वितीयं बलमुच्यते ।
    तृतीयं धनलाभं तु बलमाहुर्मनीषिणः ॥
    यत्त्वस्य सहजं राजन्पितृपैतामहं बलम् ।
    अभिजातबलं नाम तच्चतुर्थं बलं स्मृतम् ॥
    येन त्वेतानि सर्वाणि संगृहीतानि भारत ।
    यद्बलानां बलं श्रेष्ठं तत्प्रज्ञाबलमुच्यते ॥
; ---------------------------------------------
; 4397 : page 2.450
+   <s>बलं मूर्खस्य मौनित्वम्</s> s. Spruch 2866.
    बलवद्विहीतस्तु नृपो ऽनान्यप्रतिक्रियः ।
    आपन्नः संधिमन्विच्छेत्कुर्वाणः कालयापनाम् ॥
; ---------------------------------------------
; 4398 : page 2.450
    बलवन्तं रिपुं दृष्ट्वा किलात्मानं प्रगोपयेत् ।
    बलवद्भिश्च कर्तव्या शरच्चन्द्रप्रकाशता ॥
; ---------------------------------------------
; 4399 : page 2.451
    बलवन्तं रिपुं दृष्ट्वा देशत्यागं करोति यः ।
    युधिष्ठिर इवाप्नोति पुनर्जीवन्स मेदिनीम् ॥
; ---------------------------------------------
; 4400 : page 2.451
    बलवन्तं रिपुं दृष्ट्वा सर्वस्वमपि बुद्धिमान् ।
    दत्त्वा हि रक्षयेत्प्राणान्रक्षितैस्तैर्धनं पुनः ॥
; ---------------------------------------------
; 4401 : page 2.451
+   <s>बलवन्तः समृद्धार्थाः</s> s. nach Spruch <s>येषां च बहवः शूराः</s>.
    बलवानपि निस्तेजाः कस्य नाभिभवास्पदम् ।
    निःशङ्कं धीयते लोकैः पश्य भस्मचये पदम् ॥
; ---------------------------------------------
; 4402 : page 2.451
    बलवानिन्द्रियग्रामो देहिनां शत्रवः स्मृताः ।
    निग्रहार्थाय तेषां वै शास्त्रं शस्त्रसमं विदुः ॥
; ---------------------------------------------
; 4403 : page 2.451
    बलात्कुरुत पापानि सन्तु तान्यकृतानि वः ।
    सर्वान्बलकृतानर्थानकृतान्मनुरब्रवीत् ॥
; ---------------------------------------------
; 4404 : page 2.451
+   <s>बलाध्यक्षः पुरो यायात्</s> s. Spruch 3609. [Seite2.452]
+   <s>बलिनापि न बध्यन्ते</s> s. den folgenden Spruch.
    बलिनापि न बाध्यन्ते लघवो ऽप्येकसंश्रयाः ।
    प्रभाञ्जनविपक्षेण यथैकस्था महीरुहः ॥
; ---------------------------------------------
; 4405,4406 : page 2.452
+   <s>बलिनापि न वध्यन्ते</s> s. den vorangehenden Spruch.
    बलिना विगृहीतस्य द्विषता कृच्छ्रवर्तिनः ।
    कुर्वीतोपचयं शत्रोरात्मोच्छित्तिविशङ्कया ॥
    यस्मिन्नुच्छिद्यमाने तु रिपुरन्यः प्रवर्तते ।
    न तस्योच्छित्तिमन्विच्छेत्कुर्वीतैनं स्वगोचरम् ॥
; ---------------------------------------------
; 4407 : page 2.452
    बलिना विग्रहो राजन्न कदाचित्प्रशस्यते ।
    बलिना विग्रहो यस्य कुतो राज्यं कुतः सुखम् ॥
; ---------------------------------------------
; 4408 : page 2.452
    बलिना सह योद्धव्यमिति नास्ति निदर्शनम् ।
    प्रतिवातं नहि घनः कदाचिदुपसर्पति ॥
; ---------------------------------------------
; 4409 : page 2.453
    बलिषड्भागमुद्धृत्य बलिं समुपयोजयेत् ।
    न रक्षति प्रजाः सम्यग्यः स पार्थिवतस्करः ॥
; ---------------------------------------------
; 4410 : page 2.453
+   <s>बलीयसाभियुक्तस्तु</s> s. Spruch 4397.
+   <s>बलीयसा समाक्रान्तः</s> s. Spruch <s>समाक्रान्तो बलवता</s>.
    बलीयसा हीनबलो विरोधं न भूतिकामो मनसापि वाञ्छेत् ।
    न वध्यते वेतसवृत्तिरत्र व्यक्तं प्रणाशो हि पतंगवृत्तेः ॥
; ---------------------------------------------
; 4411 : page 2.453
    बलीयसि प्रणमतां काले विक्रमतामपि ।
    संपदो नापसर्पति प्रतीपमिव निम्नगाः ॥
; ---------------------------------------------
; 4412 : page 2.453
+   <s>बलीयसे प्रणमताम्</s> s. den vorangehenden Spruch.
    बलेषु प्रमुखो हस्ती न तथान्यो महीपतेः ।
    निजैरवयवैरेव मातङ्गो ऽष्टायुधः स्मृतः ॥
; ---------------------------------------------
; 4413 : page 2.453
    बलोत्कटेन दुष्टेन मर्यादारहितेन च ।
    न संधिर्विग्रहो नैव विना यानं प्रशस्यते ॥
    [Seite2.454]
; ---------------------------------------------
; 4414 : page 2.454
+   <s>बलोत्कृष्टेन दुष्टेन</s> s. den vorangehenden Spruch.
    बलोपपन्नो ऽपि हि बुद्धिमान्नरः
      परं नयेन्न स्वयमेव वैरिताम् ।
    भिषङ्ममास्तीति विचिन्त्य भक्षये-
      दकारणात्को हि विचक्षणो विषम् ॥
; ---------------------------------------------
; 4415 : page 2.454
+   <s>बहवः पण्डिताः क्षुद्राः</s> s. Spruch 4415.
+   <s>बहवः पण्डिता मूर्खाः</s> s. Spruch 4416.
    बहवः पिण्डिताः क्षुद्राः सर्वे मायोपर्जीविनः ।
    कुर्यः कृत्यमकृत्यं वा उष्ट्रे काकादयो पथा ॥
; ---------------------------------------------
; 4416 : page 2.454
    बहवः पिण्डिता मूर्खा लुब्धा मायोपजीविनः ।
    कुर्युर्दोषमदोषस्य वृहस्पतिमतेरपि ॥
; ---------------------------------------------
; 4417 : page 2.454
    बहवः साधवो लोके युक्तधर्ममनुष्ठिताः ।
    परेषामपराधेन विनष्टाः सपरिच्छदाः ॥
; ---------------------------------------------
; 4418 : page 2.455
    बहवो न विरोद्धव्या दुर्जया हि महाजनाः ।
    स्फुरन्तमपि नागेन्द्रं भक्षयन्ति पिपीलिकाः ॥
; ---------------------------------------------
; 4419 : page 2.455
    नहवो यत्र नेतारः सर्वे पण्डिमानिनः ।
    सर्वे महत्त्वमिच्छन्ति तद्राष्ट्रमवसीसति ॥
; ---------------------------------------------
; 4420 : page 2.455
    बहवो ऽविनयान्नष्टा राजानः सपरिच्छदाः ।
    बनस्था अपि राज्यानि विनयात्प्रतिपेदिरे ॥
; ---------------------------------------------
; 4421 : page 2.455
    बहुधा बहुभिः सार्धं चिन्तिताः सुनिरूपिताः ।
    कथंचिन्न विलीयन्ते विद्वद्भिश्चिन्तिता नयाः ॥
; ---------------------------------------------
; 4422 : page 2.455
+   <s>बहुबुद्धिसमायुक्ताः</s> s. den folgenden Spruch.
    बहुबुद्धिसमुपेताः सुव्ज्ञाना बलोत्कटान् ।
    शक्ता वञ्चयितुं धूर्ता ब्राह्मणं छागलादिव ॥
; ---------------------------------------------
; 4423 : page 2.455
    बहुभिर्मूर्खसंघातैरन्योऽन्यपशुवृत्तिभिः ।
    प्रच्छाद्यन्ते गुणाः सर्वे मेघैरिव दिवाकरः ॥
    [Seite2.456]
; ---------------------------------------------
; 4424 : page 2.456
+   <s>बहुशत्रुस्तु संत्रस्तः</s> s. Spruch 4426.
    बहूनां चैव सत्त्वानां समवायो रिपुंजयः ।
    वर्षधाराधरो मेघस्तृणैरपि निवार्यते ॥
; ---------------------------------------------
; 4425 : page 2.456
    बहूनामप्यसाराणं समवायो बलावहः ।
    तृणैरावेष्ट्यते रज्जुर्यया नागो ऽपि बध्यते ॥
; ---------------------------------------------
; 4426 : page 2.456
    बह्वमित्रस्तु संत्रस्तः श्येनमध्ये कपोतवत् ।
    येनैव गच्छति पथा तेनैवाशु विनश्यति ॥
; ---------------------------------------------
; 4427 : page 2.456
    बह्वाशी स्वल्पसंतुष्टः सुनिद्रः शीघ्रचेतनः ।
    प्रभुभक्तश्च शुरश्च ज्ञातव्या षट्शुनो गुणाः ॥
; ---------------------------------------------
; 4428 : page 2.457
+   <s>बह्वीरपि मतीर्गत्वा (दत्त्वा)</s> s. Spruch 1480.
    बाणवृष्टिसमाकीर्णा रणे तिष्ठन्ति भूभृतः ।
    योषित्कटाक्षसंग्रामे न च धीरा मुनीश्वराः ॥
; ---------------------------------------------
; 4429 : page 2.457
    बाणाः पञ्च मनोभवस्य नियतास्तेषामसंख्यो जनः
      प्रायो ऽस्मद्विध एव लक्ष्यमिति यल्लोके प्रसिद्धिं गतम् ।
    दृष्टं तत्त्वयि विप्रतीपमधुना यस्मादसंख्यैरयं
      विद्धः कामिजनः शरैरशरणो नीतस्त्वया पञ्चताम् ॥
; ---------------------------------------------
; 4430 : page 2.457
    बान्धवेषु चिरं वासो नारीणां न यशस्करः ।
    मनोरथो बान्धवानां नार्या भर्तृगृहे स्थितिः ॥
; ---------------------------------------------
; 4431 : page 2.457
    बाल एव चरेद्धर्ममनित्यं खलु जीवितम् ।
    फलानामिव पक्वानां शश्वत्पतनतो भयम् ॥
; ---------------------------------------------
; 4432 : page 2.457
    बालः प्रायो रमणासक्तस्तरुणः प्रायो रमणीसक्तः ।
    वृद्धः प्रायश्चिन्तामग्नस्तदहो धर्मे को ऽपि न लग्नः ॥
    [Seite2.458]
; ---------------------------------------------
; 4433 : page 2.458
    बालया वा युवत्या वा वृद्धया वापि योषिता ।
    न स्वातन्त्येण कर्तव्यं किंचित्कार्यं गुहेष्वपि ॥
; ---------------------------------------------
; 4434 : page 2.458
    बालसखित्वमकारणहास्यं स्त्रीषु विवादमसज्जनसेवा ।
    गर्दभयानमसंस्कृतवाक्यं षट्सु नरो लघुतामुपयाति ॥
; ---------------------------------------------
; 4435 : page 2.458
    बालस्तावत्क्रीडासक्तस्तरुणस्तावत्तरुणीरक्तः ।
    वृद्धस्तावच्चिन्तामग्नः परमे ब्रह्मणि को ऽपि न लग्नः ॥
; ---------------------------------------------
; 4436 : page 2.458
    बालस्य ह्यप्रभावत्वान्न लोको योद्धुमिच्छति ।
    योद्धुं स्वयमशक्तस्य परार्थं को हि युध्यते ॥
; ---------------------------------------------
; 4437 : page 2.458
    बालस्यापि रवेः पादाः पतन्त्युपरि भूभृताम् ।
    तेजसा सह जातानां वयः कुत्रोपयुज्यते ॥
    [Seite2.459]
; ---------------------------------------------
; 4438 : page 2.459
+   <s>बालस्याल्पप्रभावत्वात्</s> s. Spruch 4436.
    बालस्वस्वासिनीवृद्धगर्भिण्यातुरकन्यकाः ।
    संभोज्यातिथिभृत्यांश्च दंपत्योः शिषभोजनम् ॥
; ---------------------------------------------
; 4439 : page 2.459
    बालादपि ग्रहीतव्यं युक्तमुक्तं मनीषिभिः ।
    रवेरविषये किं न प्रदीपस्य प्रकाशनम् ॥
; ---------------------------------------------
; 4440 : page 2.459
    बालादपि हितं ग्राह्यममेध्यादपि काञ्चनम् ।
    नीचादप्युत्तमा विद्या स्त्रीरत्नं दुष्कुलादपि ॥
; ---------------------------------------------
; 4441 : page 2.459
    बालां पुत्रीमिव गुरोः सुप्रौढां भगिनीमिव ।
    जननीमिव वृद्धां तु पश्यति स्म जितेन्द्रियः ॥
; ---------------------------------------------
; 4442 : page 2.459
    बालिशस्तु नरो नित्यं वैक्लव्यं यो ऽनुवर्तते ।
    स मज्जत्यवशः शोके भाराक्रान्तेव नौर्जले ॥
    [Seite2.460]
; ---------------------------------------------
; 4443 : page 2.460
    बाले नाथ विमुञ्च मानिनि रुषं रोषान्मया किं कृतं
      खेदो ऽस्मासु न मे ऽपराध्यति भवान्सर्वे ऽपराधा मयि ।
    तत्किं रोदिषि गद्गदेन वचसा कस्पाग्रतो रुद्यते
      नन्वेतन्मम का तवास्मि दयिता नास्मीत्यतो रुद्यते ॥
; ---------------------------------------------
; 4444 : page 2.460
    बाले लीलामुकुलितममी सुन्दरा दृष्तिपाताः
      किं क्षिप्यन्ते विरम विरम व्यर्थ एष श्रम्स्ते ।
    संप्रत्यन्ये वयमुपरतं बाल्यमास्था वनान्ते
      क्षीणो मोहस्तृणमिव जगज्जालमालोकयामः ॥
; ---------------------------------------------
; 4445 : page 2.460
    बालेषु जीर्णातुरदुर्बलेषु भ्रष्टाधिकारेषु निराश्रयेषु ।
    रोगाभियुक्तेष्वपरायणेषु येषां कृपा नास्ति न ते मनुष्याः ॥
; ---------------------------------------------
; 4446 : page 2.460
    बालो ऽपि नावमन्तव्यो मनुष्य इति भूमिपः ।
    महती देवता ह्येषा नररूपेण तिष्ठति ॥
    [Seite2.461]
; ---------------------------------------------
; 4447 : page 2.461
    बालो युवा च वृद्धश्च यत्करोति शुभाशुभम् ।
    तस्यां तस्यामवस्थायां तत्फलं प्रतिपद्यते ॥
; ---------------------------------------------
; 4448 : page 2.461
+   <s>बालो युवा वा वृद्धश्च</s> s. den vorangeheden Spruch.
    बालो वा यदि वा वृद्धो युवा वा गृहमागतः ।
    तस्य पूजा विधातव्या सर्वत्राभ्यागतो गुरुः ॥
; ---------------------------------------------
; 4449,4450,4451,4452,4453 : page 2.461
    बालो वृद्धो दीर्घरोगस्तथा ज्ञातिबहिष्कृतः ।
    भीरुको भीरुकजनो लुब्धो लुब्धजनस्तथा ॥
    विरक्तप्रकृतिश्चैव विषयेष्वतिसक्तिमान् ।
    अनेकचित्तमन्त्रश्च देवब्राह्मणनिन्दकः ॥
    दैवोपहतकश्चैव दैवचिन्तक एव च ।
    दुर्भिक्षव्यसनोपेतो बलव्यसनसंकुलः ॥
    अदेशस्थो बहुरिपुर्युक्तः कालेन यश्च न ।
    सत्यधर्मव्यपेतश्च विंशतिः पुरुषा अमी ॥
    एतैः संधिं न कुर्वीत विगगृह्णीयात्तु केवलम् ।
    एते विगृह्यमाणा हिध्रुवं यान्त्यचिराद्वशम् ॥
; ---------------------------------------------
; 4454 : page 2.462
    बाल्ये पितुर्वशे तिष्ठेत्पाणिग्रागस्य यौवने ।
    पुत्राणां भर्तरि प्रेते न जेत्स्त्री स्वतन्त्रताम् ॥
; ---------------------------------------------
; 4455,4456 : page 2.462
    बाष्पैर्जलाञ्जलिं दत्त्वा दुःखाय च सुखाय च ।
    कृतकृत्यो ध्रुवं जह्यादवमानहतानसून् ॥
    प्रतिकृत्याधिकं शत्रोरपकारं जयोन्मितम् ।
    गम्भीरं प्रतिनद्येव निनादं नदतो गिरिः ॥
; ---------------------------------------------
; 4457 : page 2.463
+   <s>बाहुप्रौढमृणालमास्यकमलम्</s> s. Spruch 4458.
    बाहुवीर्यं बलं राज्ञां ब्राह्मणो ब्रह्मविद्भली ।
    रूपपौवनमाधुर्यं स्त्रीणां बलमनुत्तमम् ॥
; ---------------------------------------------
; 4458 : page 2.463
    बाहू द्वौ च मृणालमास्यकमलं लावण्यलीलाजलं
      श्रोणी तीर्थशिला च नेत्रशफरं घम्मिल्लशैवालकम् ।
    कान्तायाः स्तनचक्रवाकयुगलं कन्दर्पबाणानलै-
      र्दग्धानामवगाहनाय विधिना रम्यं सरो निर्मितम् ॥
; ---------------------------------------------
; 4459 : page 2.463
    बिभ्रत्युपरियानाय जना जनितमज्जनाः ।
    विग्रहायाग्रतः पश्चाद्गत्वरोरभ्रविभ्रमम् ॥
; ---------------------------------------------
; 4460 : page 2.463
    बिभ्राणा हृदये त्वया विनिहितं प्रेमाभिधानं नवं
      शल्यं यद्विदधाति सा विधुरिता साधो तदाकर्ण्यताम् ।
    शेते शुष्यति ताम्यति प्रलपति प्रम्लायति प्रेङ्खति
      भ्राम्यत्युल्लठति प्रणश्यति गलत्युन्मूर्छति त्रुट्यति ॥
; ---------------------------------------------
; 4461 : page 2.464
    बिम्बोष्ठ एव रागस्ते तन्वि पूर्वमऋश्यत ।
    अधुना हृदये ऽप्येष गृगशावाक्षि दृश्यते ॥
; ---------------------------------------------
; 4462 : page 2.464
+   <s>बिसफलमशनाय</s> s. Spruch 4372.
    बीजैरङ्कुरितं नदीभिरुदितं वल्लीभिरुज्जृम्भितं
      वृक्षैः पल्लवितं जनैश्च मुदितं धाराधरे वर्षति ।
    भ्रातश्चातक पातकं किमपि ते सस्यङ्ग जानीमहे
      यत्ते ऽस्मिन्न पतन्ति चञ्चुपुटके द्वित्राः पयोबिन्दवः ॥
; ---------------------------------------------
; 4463 : page 2.464
    बीभत्साः प्रभान्ति किं न विषयाः किं तु स्पृहायुष्मती
      देहस्यापचायो मतौ निविशते गाढो गृहेषु ग्रहः ।
    ब्रह्मोपास्यमिति स्फुरत्यपि हृदि व्यावर्तिका वासना
      का नामेयमतर्क्य हेतुगहना दैवी सतां यातना ॥
; ---------------------------------------------
; 4464 : page 2.465
    बीभत्सा विषया जुगुप्सिततमः कायो वयो गत्वरं
      प्रायो बन्धुभिरध्वनीव पथिकैन्योगो वियोगावहः ।
    हातव्यो ऽयमसार एव विरसः संसार इत्यादिकं
      सर्वस्यैव हि वाचि चेतसि पुनः कस्यापि पुण्यात्मनः ॥
; ---------------------------------------------
; 4465 : page 2.465
    बुद्धिः प्रभावस्तेजश्च सत्त्वमुत्थानमेव च ।
    व्यवसायश्च यस्य स्यात्तस्यावृत्तिभयं कुतः ॥
; ---------------------------------------------
; 4466 : page 2.465
    बुद्धिमत्त्वाभिमानः को भवेत्प्रज्ञोपजीविनाम् ।
    अन्यदेयैरलंकारैर्नाहंकारो विभूषणे ॥
; ---------------------------------------------
; 4467 : page 2.465
    बुद्धिमन्तं कृतप्रज्ञं शुशूसुमनसूयकम् ।
    दान्तं जितेन्द्रियं चापि शोको न स्पृशते नरम् ॥
; ---------------------------------------------
; 4468 : page 2.465
    बुद्धिमन्तं च मूढं च शूरं भीरुं जडं कविम् ।
    दुर्बलं बलवन्तं च भागिनं भजते सुखम् ॥
; ---------------------------------------------
; 4469 : page 2.466
+   <s>बुद्धिमन्तं च शूरं च</s> s. den vorangehenden Spruch.
    बुद्धिमाननुरक्तो ऽयमभक्तो ऽयमयं जडः ।
    इति भृत्यविचारज्ञो भृत्यैरापूर्यते नृपः ॥
; ---------------------------------------------
; 4470 : page 2.466
+   <s>बुद्धिमान्पुरुषो जह्यात्</s> s. Spruch <s>षडिमान्पुरुषो जह्यात्</s>.
+   <s>बुद्धिमान्मतिमांश्चैव</s> s. Spruch<s>मेधावी वाक्पटुः प्राज्ञः</s>.
    बुद्धिरूपगुणायुष्मत्पुत्रान्विद्याविशारदान् ।
    प्राप्नुवन्ति नराः सर्वे सुकृतैः पूर्वजन्मनि ॥
; ---------------------------------------------
; 4471 : page 2.466
    बुद्धिर्बलवती भीरुसत्त्वानां न पराक्रमः ।
    शशकेनाल्पसत्त्वेन हतः सिंहः पराक्रमी ॥
; ---------------------------------------------
; 4472 : page 2.466
+   <s>बुद्धिर्यस्य बलं तस्य</s> s. Spruch <s>यस्य बुद्धिर्बलं तस्य</s>.
    बुद्धिशस्त्रः प्रकृत्यङ्गो घनसंवृतिकञ्चुकः ।
    चारेक्षणो दूतमुखः पुरुषः को ऽपि पार्थिवः ॥
; ---------------------------------------------
; 4473 : page 2.466
    बुद्धिश्च हीयते पुंसां नीचैः सह समागमात् ।
    मध्यमैर्मध्यतां याति श्रेष्ठतां याति चोत्तमैः ॥
    [Seite2.467]
; ---------------------------------------------
; 4474 : page 2.467
    बुद्धिश्रेष्ठानि कर्माणि बाहुमध्यानि भारत ।
    तानि जङ्घाजघन्यानि भारप्रत्यवराणि च ॥
; ---------------------------------------------
; 4475 : page 2.467
    बुद्धेरगोचरतया न गिरां प्रचारो
      दूरेगुरुप्रथितवस्तुकथावतारः ।
    तत्त्वं क्रमेण करुणादिगुणावदाते
      श्रद्धावतां हृदि पदं स्वयमादघाति ॥
; ---------------------------------------------
; 4476 : page 2.467
    बुद्धेर्बुद्धिमतां लोके नास्त्यगम्यं हि किं च न ।
    बुद्ध्या यतो नन्दाश्चाणक्येनासिपाणयः ॥
; ---------------------------------------------
; 4477,4478 : page 2.467
    बुद्धो कलुषभूतायां विनाशे समुपस्थिते ।
    अनयो नयसंकाशो हृदयान्नापसर्पति ॥
    अनर्थाश्चार्थरूपेण अर्थाश्चानर्थरूपिणः ।
    उत्तिष्ठन्ति विनाशाय नूनं तच्चास्य रोचते ॥
    [Seite2.468]
; ---------------------------------------------
; 4479 : page 2.468
    बुद्ध्यानुबोध्यं परिशिष्यते किं शिवं प्रशान्तं सुखबोधरूपम् ।
    ज्ञाते तु कस्मिन्विदितं जगत्स्यात्सर्वात्मके ब्रह्मणि पूर्वमूर्तौ ॥
; ---------------------------------------------
; 4480 : page 2.468
    बुद्ध्वा न युज्यते तुष्णीं स्थातुं देव वदाम्यतः ।
    अनियुक्तो ऽपि च ब्रूयाद्यदिच्छेत्स्वामिनो हितम् ॥
; ---------------------------------------------
; 4481 : page 2.468
    बुद्ध्वाप्यत्यन्तवैरस्यं यः पदार्थेषु दुर्मतिः ।
    बध्राति ब्ःआवनां भूयो नरो नासौ स गर्दभः ॥
; ---------------------------------------------
; 4482 : page 2.468
    बुभुक्षितः किं न करोति पापं क्षीणा नरा निष्करुणा भवन्ति ।
    आख्याहि भद्रे प्रियदर्शनस्य न गङ्गदत्तः पुनरेति कूपम् ॥
; ---------------------------------------------
; 4483 : page 2.469
    बुभुक्षितः किं न करोति पापं क्षीणा नरा निष्करुणा भवन्ति ।
    प्राणार्थमेते हि समाचरन्ति मतं सतां यन्न मतं तदेषाम् ॥
; ---------------------------------------------
; 4484 : page 2.469
    बुभुक्षितैर्व्याकरणं न भुज्यते
      पिपासितैः काव्यरसो न पीयते ।
    न च्छन्दसा केनचिदुद्धृतं कुलं
      हिरण्यमेवार्जय निष्फलाः कलाः ॥
; ---------------------------------------------
; 4485 : page 2.469
    बृहत्सहायः कार्यान्तं क्षोदियानपि गच्छति ।
    सम्भूयाम्भोधिमभ्येति महानद्या नगापगा ॥
; ---------------------------------------------
; 4486 : page 2.469
    बृहस्पतेरपि प्राज्ञो न विश्वासं व्रजेन्नरः ।
    य इच्छेदात्मनो वृद्धिमायुष्यं च सुखानि च ॥
; ---------------------------------------------
; 4487 : page 2.469
    बृहस्पतेरविश्वास इति शास्त्रस्य निर्णयः ।
    अविश्वासी तथा च स्याद्यथा सम्व्य्वहारवान् ॥
; ---------------------------------------------
; 4488 : page 2.470
    बोद्धारो मत्सरग्रस्ताः प्रभवः स्मयदूषिताः ।
    अबोधोपहताश्चान्ये जीर्णमङ्गे सुभाषितम् ॥
; ---------------------------------------------
; 4489 : page 2.470
    बोधयन्ति न याचन्ते भिक्षाहारा गृहे गृहे ।
    याचकस्य प्रदातव्यमदत्तफलमीदृशम् ॥
; ---------------------------------------------
; 4490 : page 2.470
    ब्रह्मक्षत्रियविट्शूद्रा वंशसंजातमानवाः ।
    कुलानुगुणवन्तश्च त एव कुलजाः स्मृताः ॥
; ---------------------------------------------
; 4491 : page 2.470
+   <s>ब्रह्मघे च सुरापे च</s> s. Spruch 2198.
    ब्रह्मज्ञानविवेकिनो ऽमलधियः कुर्वन्त्यहो दुष्करं
      यन्मुञ्चन्त्युपभोगभाञ्ज्यपि धनान्येकान्ततो निःस्पृहाः ।
    न प्राप्तानि पुरा न संप्रति न च प्राप्तौ दृढः प्रत्ययो
      वाञ्छामात्रपरिग्रहाण्यपि परित्यक्तुं न शक्ता वयम् ॥
; ---------------------------------------------
; 4492 : page 2.471
    ब्रह्महत्या सुरापानं स्तेयं गुर्वङ्गनागमः ।
    महान्ति पातकान्याहुः संसर्गश्चापि तैह् सह ॥
; ---------------------------------------------
; 4493 : page 2.471
    ब्रह्महा च सुरापश्च स्तेयी च गुरुतल्पगः ।
    एते सर्वे पृथग्ज्ञेया महापातकिनो नराः ॥
; ---------------------------------------------
; 4494 : page 2.471
    ब्रह्महापि नरः पूज्यो यस्यास्ति विपुलं धनम् ।
    शशिनस्तुल्यवंशो ऽपि निर्धनः परिभूयते ॥
; ---------------------------------------------
; 4495 : page 2.471
    ब्रह्महा मद्यपः स्तेनस्तथैव गुरुतल्पगः ।
    महापातकिनस्त्वेते तथा विश्वासघातिनः ॥
; ---------------------------------------------
; 4496 : page 2.472
    ब्रह्मण्डमण्डलीमात्रं किं क्षोभाय मनस्विनः ।
    शफरीस्फुरितेनाब्धेः क्षुब्धता जातु जायते ॥
; ---------------------------------------------
; 4497 : page 2.472
    ब्रह्म येन कुलालवन्नियमितो ब्रह्माण्डभाण्डोदरे
      विष्णुर्येन दशावतारगहने क्षिप्तो महासंकटे ।
    रुद्रो येन कपालपाणिपुटके भिक्षाटनं कारितः
      सूर्यो भ्राम्यति नित्यमेव गगने तस्मै नमः कर्मणे ॥
; ---------------------------------------------
; 4498 : page 2.472
    ब्रह्मेन्द्रादिमरुद्गणांस्तृणगणान्यत्र स्थितो मन्यते
      यत्स्वादाद्विरसा भवन्ति विभवास्त्रैलोक्यराज्यादयः ।
    बिधः को ऽपि स एक परमो नित्योदितो जृम्भते
      भोः साधो क्षणभङ्गुरे तदितरे भोगे रतिं मा कत्ःआः ॥
; ---------------------------------------------
; 4499 : page 2.473
    ब्राह्मं शीलं क्षमा नाम क्षात्रमापन्नरक्षणम् ।
    मुमुक्षुशीलं च शमः कलहो राक्षसं स्मृतम् ॥
; ---------------------------------------------
; 4500,4501 : page 2.473
    ब्राह्नणः क्षत्रियो बन्धुर्नाधिकारे प्रशस्यते ।
    ब्राह्मणः सिद्धमप्यर्थं कृच्छ्रेणापि न यच्छति ॥
    नियुक्तः क्षत्रियो द्रव्ये खङ्गं दर्शयते ध्रुवम् ।
    सर्वार्थं ग्रसते बन्धुराक्रम्य ज्ञातिभावतः ॥
; ---------------------------------------------
; 4502,4503 : page 2.473
    ब्राह्मणः पतनीयेषु वर्तमानो विकर्मसु ।
    दाम्भिके दुष्कृतप्राज्ञः शूद्रेण सदृशो भवेत् ॥
    यस्तु शूद्रो दमे सत्ये धर्मे च सततोत्थितः ।
    तं ब्राह्मणमहं मन्ये वृत्तेन हि भवेद्दिजः ॥
; ---------------------------------------------
; 4504 : page 2.474
    ब्राह्मणं दशवर्षं तु भूमिपम् ।
    पितापुत्रौ विजानीयाद्भाह्मणस्तु तयोः पिता ॥
; ---------------------------------------------
; 4505 : page 2.474
    ब्राह्मणं ब्राह्मणो वेद भर्ता वेद स्त्रियं तथा ।
    अमात्यं नृपतिर्वेद राजानमेव च ॥
; ---------------------------------------------
; 4506 : page 2.474
    ब्राह्मणस्य तपो ज्ञानं तपः क्षत्रस्य रक्षणम् ।
    वैश्यस्य तु तपो वार्त्ता तपः शूद्रस्य सेवनम् ॥
; ---------------------------------------------
; 4507 : page 2.474
    ब्राह्मणस्य प्रशान्तस्य हविर्ध्वाङ्क्षैः प्रलुप्यते ।
    शार्दूलस्य गुहां शून्यां नीचः क्रोष्टाभिमर्दति ॥
; ---------------------------------------------
; 4508 : page 2.474
    ब्राह्मणाः पादतो मेध्या गावो मेध्यास्तु पृष्ठतः ।
    अजाश्वा मुखतो मेध्याः स्त्रियो मेध्यास्तु सर्वतः ॥
; ---------------------------------------------
; 4509 : page 2.474
    ब्राह्मणान्नावमन्येत ब्रह्मशापो हि दुःसहः ।
    तक्षकाग्नौ गतः कोपाद्ब्राह्मणस्य परीक्षितः ॥
; ---------------------------------------------
; 4510 : page 2.474
    ब्राह्मणेषु क्षेमी स्निग्धेष्वजिह्मः क्रोधनो ऽरिषु ।
    स्याद्राजा भृत्यवार्गेषु प्रजासु च यथा पिता ॥
    [Seite2.475]
; ---------------------------------------------
; 4511 : page 2.475
    ब्राह्मणेषु च ये शूराः स्त्रीषु ज्ञातिषु गोषु च ।
    वृन्तादिव फलं पक्वं धृतराष्ट्र पतन्ति ते ॥
; ---------------------------------------------
; 4512 : page 2.475
+   <s>ब्राह्मणो ऽग्निर्यसो राजा</s> s. Spruch <s>सप्तैतानि न पूर्यन्ते</s>.
    ब्राह्मणो द्विपदां श्रेष्ठो गौर्वरिष्ठा चतुष्पदाम् ।
    गुरुर्गरीयसाण् श्रेष्ठः पुत्रः स्पर्शवतां वरः ॥
; ---------------------------------------------
; 4513 : page 2.475
    ब्राह्मण्यमपि तत्प्राहुर्यद्रागादिविवर्जनम् ।
    सत्यं दया च भूतेषु न मृषा ज्ञातिविग्रहः ॥
; ---------------------------------------------
; 4514 : page 2.475
    ब्रूते ऽन्यस्यासतो ऽप्यार्यो गुणान्दोषांस्तु दुर्जनः ।
    तुल्ये ऽप्यसत्ये किं त्वेको गच्छत्यूर्ध्वमधो ऽपराः ॥
; ---------------------------------------------
; 4515 : page 2.475
    भक्तं रक्तं सदा सक्तं निर्दोषं न परित्यजेत् ।
    रामत्स्यक्त्त्वा सतीं सीतां शोकपर्याकुलो ऽभवत् ॥
    [Seite2.476]
; ---------------------------------------------
; 4516 : page 2.476
    भक्तं शक्तं कुलीनं च न भृत्यमपमानयेत् ।
    पुत्रवल्लालयेन्नित्यं य इच्छेच्छ्रेय आत्मनः ॥
; ---------------------------------------------
; 4517 : page 2.476
    भक्तानामुपकारिणां परहितव्यापारयुक्तात्मनां
      सेवासंव्यवहारतत्त्वविदुषां द्रोहच्युतानामपि ।
    व्यापत्तिः स्खलितेतरेषु नियता सिद्धिर्भवेद्धा न वा
      तस्मादम्बुपतेरिवावनिपतेः सेवा सदाशङ्किनी ॥
; ---------------------------------------------
; 4518 : page 2.476
    भक्तिर्जिनेषु दृढता जिनभाषितेषु
      श्रद्धा च धर्मकरणेषु गुणेषु रागः ।
    दानेषु तीव्ररुचिता विनयेषु वृत्तिः
      कस्यापि पुण्यपुरुषस्य भवन्त्यवश्यम् ॥
; ---------------------------------------------
; 4519 : page 2.476
    भक्तिर्भवे न विभवे व्यसनं शास्त्रे न युवतिकामास्त्रे ।
    चिन्ता यशसि न वपुषि प्रायः परिदृश्यते महताम् ॥
    [Seite2.477]
; ---------------------------------------------
; 4520 : page 2.477
    भक्तिर्भवे मरणजन्मभयं हृदिस्थं
      स्नेहो न बन्धुषु न मन्मथजा विकाराः ।
    संसर्गदोषरहिता विजना वनान्ता
      वैराग्यमस्ति किमतः परमर्थनीयम् ॥
; ---------------------------------------------
; 4521 : page 2.477
    भक्ते द्वेषो जडे प्रीतिरुचितं गुरुलङ्घनम् ।
    मुखे च कटुता नित्यं धनिनां ज्वरिणामिव ॥
; ---------------------------------------------
; 4522 : page 2.477
    भक्तो गुणी शुचिर्दक्षः प्रगल्भो ऽव्यसनी क्षमी ।
    ब्राह्मणः परमर्मज्ञो दूतः स्यात्प्रतिभानवान् ॥
; ---------------------------------------------
; 4523 : page 2.477
    भक्षयित्वा बहून्मत्स्यानुत्तमाधमम्ध्यमान् ।
    अतिलौल्याद्बकः कश्चिन्मृतः कर्कटकग्रहात् ॥
    [Seite2.478]
; ---------------------------------------------
; 4524 : page 2.478
    भक्ष्यभक्षकयोः प्रीतिर्विपत्तेरेव कारणम् ।
    शृगालात्पाशबद्धो ऽसौ मृगः काकेन रक्षितः ॥
; ---------------------------------------------
; 4525 : page 2.478
    भक्ष्योत्तमप्रतिच्छन्नं मत्स्यो बडिशमायसम् ।
    लोभाबिपाती ग्रसते नानुबन्धमवेक्षते ॥
; ---------------------------------------------
; 4526 : page 2.478
    भगवन्किमुपादेयं गुरुवचनं हेयमपि च किमकार्यम् ।
    को गुरुरधिगततत्त्वः सत्त्वहितायोद्यतः सततम् ॥
; ---------------------------------------------
; 4527 : page 2.478
    भगवतौ जगन्नेत्रे सूर्याचन्द्रमसावपि ।
    पश्य गच्छत एवास्तं नियतिः केन लङ्घ्यते ॥
; ---------------------------------------------
; 4528 : page 2.479
    भग्नाशस्य करण्डपीडिततनोर्म्लानेन्द्रियस्य क्षुधा
      कृत्वाखुर्विवरं स्वयं निपतितो नक्तं मुखे भोगिनः ।
    तृप्तस्तत्पिशितेन सत्वरमसौ तेनैव यातः पथा
      स्वस्थास्तिष्ठत दैवमेव हि नृणां वृद्धौ क्षये कारणम् ॥
; ---------------------------------------------
; 4529 : page 2.479
    भङ्क्त्वा भोक्तुं न भुग्क्ते कुटिलबिसलताखण्डमिन्दोर्वितर्का-
      त्ताराकारास्तृषार्तो न पिबति पयसां विप्रुषः पत्त्रसंस्थाः ।
    छायामम्भोजिनीनामलिकुलशबलां वीक्ष्य संध्यामसंध्यां
      कान्ताविश्लेषभीरुर्दिनमपि रजनीं मन्यते चक्रवाकः ॥
; ---------------------------------------------
; 4530 : page 2.479
    भजन्ति विपदस्तूर्णमतिक्रामन्ति संपदः ।
    तान्मदान्नावतिष्ठन्ते मते न्यायवादिनाम् ॥
; ---------------------------------------------
; 4531 : page 2.480
    भद्रं कृतं कृतं मौनं कोकिलैर्जलदागमे ।
    दर्दुरा यत्र वक्तारस्तत्र मौनं हि शोभनम् ॥
; ---------------------------------------------
; 4532 : page 2.480
    भयत्रस्तो नरः श्वासं प्रभूतं कुरुते मुहुः ।
    दिशो विलोकयत्येव न स्वास्थ्यं व्रजति क्वचित् ॥
; ---------------------------------------------
; 4533 : page 2.480
    भयमतुलं गुरु लोकास्तृणमिव तुलयन्ति साधु साहसिकाः ।
    प्राणानद्भुतमेतच्चरितं ह्युदाराणाम् ॥
; ---------------------------------------------
; 4534 : page 2.480
    भयं परिहरन्मन्द आत्मानं परिपालयन् ।
    वर्षासु क्लिन्नकटवत्तिष्ठन्नेवावसीदति ॥
; ---------------------------------------------
; 4535 : page 2.480
    भयसंत्रस्तमनसां हस्तपादादिकाः क्रियाः ।
    प्रवर्तन्ते न वाणी च वेपथुश्चाधिको भवेत् ॥
; ---------------------------------------------
; 4536 : page 2.481
    भयेन भेदयेद्भीरुं शूरमञ्जलिकर्मणा ।
    लुब्धमर्थप्रदानेन समं न्यूनं तथैजसा ॥
; ---------------------------------------------
; 4537 : page 2.481
    भये वा यदि वा हर्षे संप्राप्ते यो विमर्शयेत् ।
    कृत्यं न कुरुते वेगान्न स संतापमाप्नुयात् ॥
; ---------------------------------------------
; 4538 : page 2.481
    भरणं पोष्यवर्गस्य प्रशस्तं स्वर्गसाघनम् ।
    नरकः पीडने चास्य तस्माद्यत्नेन तं भरेत् ॥
; ---------------------------------------------
; 4539 : page 2.481
    भर्तव्या रक्षितव्या च भार्या हि पतिना सदा ।
    धर्मार्थकामसंसिद्ध्यै भार्या भर्तृसहायिनी ॥
; ---------------------------------------------
; 4540 : page 2.481
    भर्ता तु खलु नारीणां गुणवान्निर्गुणो ऽपि वा ।
    धर्मं विमृशमानानां प्रत्यक्षं देवि दैवतम् ॥
; ---------------------------------------------
; 4541 : page 2.482
    भर्ता देवो गुरुर्भर्ता धर्मतीर्थव्रतानि च ।
    तस्मात्सर्वं परित्यज्य पतिमेकं समर्चयेत् ॥
; ---------------------------------------------
; 4542 : page 2.482
    भर्ता नाम परं नार्या भूषणं भूषणैर्विना ।
    एषा हि रहिता तेन शोभमाना न शोभते ॥
; ---------------------------------------------
; 4543 : page 2.482
    भर्ता बन्धुर्गतिश्चैव गुरुर्दैवतमेव च ।
    भर्तैव परमः स्त्रीणामाश्रमस्तीर्थमेव च ॥
; ---------------------------------------------
; 4544,4545 : page 2.482
    भर्तारं किल या नारी छायेवानुगता सदा ।
    अनुगच्छति गच्छन्तं तिष्ठन्तं चानुतिष्ठति ॥
    तद्भावभावनिरता तत्संयोगपरायणा ।
    तमेवं भूयो भर्तारं सा प्रेत्याप्यनुगच्छति ॥
; ---------------------------------------------
; 4546 : page 2.482
+   <s>भर्ता हि परमं स्त्रीणम् (नार्याः)</s> s. Spruch 4542.
    भर्तुरन्वासने तिष्ठन्दष्टिं नान्यत्र विक्षिपेत् ।
    कुर्यात्किमयमित्यस्य तिष्ठेच्चास्यं विलोकयन् ॥
; ---------------------------------------------
; 4547 : page 2.483
    भर्तुश्चित्तानुवृत्तित्वं सद्वृत्तमनुर्जीविनाम् ।
    अक्षांस्यपि हि गृह्यन्ते नित्यं छन्दानुवर्तिभिः ॥
; ---------------------------------------------
; 4548 : page 2.483
+   <s>भर्तुश्चिन्तानुवर्तित्वम्</s> s. den vorangehenden Spruch.
    भर्तुः शुश्रूषया नारी लभते स्वर्गमुत्तमम् ।
    अपि या निर्नमस्कारा निवृत्ता देवपूजनात् ॥
; ---------------------------------------------
; 4549 : page 2.483
    भर्तृभक्तिरथारूढाः शीलसंनाहरक्षिताः ।
    धर्मसारथयः साध्व्यो जयन्ति मतिहेतयः ॥
; ---------------------------------------------
; 4550 : page 2.483
    भर्तृव्रता भर्तृपरा नारी भर्तृवशा सती ।
    इह कीर्तिं परां प्राप्य प्रेत्य स्वर्गे महीयते ॥
; ---------------------------------------------
; 4551 : page 2.483
    भर्त्सयन्त्यविनीतं किं स्ववाचा प्रभविष्णवः ।
    अवश्यं तस्य तस्य वक्तव्यं तत्पार्श्वस्थैर्यथोचितम् ॥
; ---------------------------------------------
; 4552 : page 2.483
+   <s>भवति वचसि सङ्गत्यागमुद्दिश्य</s> s. Spruch <s>वचसि भवति सङ्गत्यागमुद्दिश्य</s>.
    भवति सुभगत्वमधिकं विस्तारितपरगुणस्य सुजनस्य ।
    वहति विज्क्सितकुमुदो द्विगुणरुचिं हिमकरोद्द्योतः ॥
    [Seite2.484]
; ---------------------------------------------
; 4553 : page 2.484
+   <s>भवति हृदयकारी को ऽपि</s> s. den folgenden Spruch.
    भवति हृदयहारी को ऽपि कस्पापि हेतु-
      र्न खलु गुणविशेषः प्रेमबन्धप्रयोगे ।
    किसलयितवनान्ते कोकिलालापरम्ये
      विकासति न वस्सन्ते मालती को ऽत्र हेतुः ॥
; ---------------------------------------------
; 4554 : page 2.484
    भवतु विदितं भव्यालापैरलं खलु गम्यतां
      तनुरपि न ते दोषो ऽस्माकं विधिस्तु पराङ्नुखः ।
    तव यदि तथाभतं प्रेम प्रपन्नमिमां दशां
      प्रकृतितरले का नः पीडा गते हतजीविते ॥
; ---------------------------------------------
; 4555 : page 2.484
    भवने ऽतिथयो यस्य समागच्छन्ति नित्यशः ।
    यस्तौख्यं तस्य चिन्ते स्यान्न तत्स्वर्गे ऽपि लभ्यते ॥
; ---------------------------------------------
; 4556 : page 2.484
+   <s>भवने सुहृदो यस्य</s> s. den vorangehenden Spruch. [Seite2.485]
    भवन्ति नम्रास्तरवः फलोद्गमै-
      र्नवाम्बुभिर्भूरिविलम्बिनो घनाः ।
    अनुद्धताः सत्पुरुषाः समृद्धिभिः
      स्वभाव एवैष परोपकारिणाम् ॥
; ---------------------------------------------
; 4557 : page 2.485
    भवन्ति नरकाः पापात्पापं दारिद्र्यसंभवम् ।
    दारिद्र्यमप्रदानेन तस्माद्दानपरो भवेत् ॥
; ---------------------------------------------
; 4558 : page 2.485
    भवन्ति निर्विषाः सत्पा यथा तार्क्ष्यस्य दर्शानात् ।
    गङ्गाया दर्शनात्तद्वत्सर्वपापैः प्रमुच्यते ॥
; ---------------------------------------------
; 4559 : page 2.485
    भवन्तो वेदान्ताप्रणितितधियामाप्रगुरवो
      विदग्धालापानां वयमपि कवीनामनुचराः ।
    तथाप्येतद्भूमौ नहि परहितात्पुण्यमधिकं
      न चास्मिन्संसारे कुवलयदृशो रम्यमपरम् ॥
; ---------------------------------------------
; 4560 : page 2.485
    भवारण्यं भीमं तनुगृहमिदं छिद्रबहुलं
      बली कालश्चौरी नियतमसिता मोहरजनी ।
    गृहीत्वा ज्ञानासिं विरतिफलकं शीलकवचं
      समाधानां कृत्वा स्थिरतरदृशो जागृत जनाः ॥
    [Seite2.486]
; ---------------------------------------------
; 4561 : page 2.486
    भवितव्यं तथा तच्च नानुशोचितुमर्हसि ।
    दैवं प्रज्ञाविशेषेण को निवर्तितुमर्हति ॥
; ---------------------------------------------
; 4562 : page 2.486
    भविरव्यं भवत्येव नारिकेलफलाम्बुवत् ।
    गन्तव्यं गतमित्याहुर्गजभुक्तकपित्थिवत् ॥
; ---------------------------------------------
; 4563 : page 2.486
    भविनां भावयन्दुःखं स्वकर्मजमपीश्वरः ।
    स्यादकारणवैरीनः कारणादपरे परे ॥
; ---------------------------------------------
; 4564 : page 2.486
    भवेत्स्वपरराष्ट्राणां कार्याकार्यविलोकने ।
    चार श्चक्षुर्महीभर्तुर्यस्य नास्त्यन्ध एव सः ॥
; ---------------------------------------------
; 4565 : page 2.486
    भवे ऽस्मिन्पवनोद्धान्तवीभ्रमभङ्गुरे ।
    जायते पुण्ययोगेन परार्थे जीवितव्ययः ॥
; ---------------------------------------------
; 4566 : page 2.487
    भव्यामेकार्थसं सिधिं समुद्दिश्य क्रियेत यः ।
    स उपन्यासकुशलैरुपन्यास उदाहृतः ॥
; ---------------------------------------------
; 4567 : page 2.487
    भस्मना शुध्यते कांस्यं ताम्रमम्लेन शुध्यति ।
    रजसा शुध्यते नारी नदी वेगेन शुध्यति ॥
; ---------------------------------------------
; 4568 : page 2.487
    भाग्यं विना नैव नराधिपो ऽपि ददाति वित्तं निजसेवकेभ्यः ।
    अहर्निशं वर्षति वारिदश्चेत्तथापि पत्त्रत्रियं पलाशे ॥
; ---------------------------------------------
; 4569 : page 2.487
    भानुः सकृद्युक्ततुरंग एव रात्रिंदिवं गन्धवहः प्रयाति ।
    शेषः सदैवाहितभूमिभारः षष्टंशवृत्तेरपि धर्म एषः ॥
; ---------------------------------------------
; 4570 : page 2.487
+   <s>भारं स वहते तस्य</s> s. nach Spruch <s>यो हि वेदे शास्त्रे च</s>.
    भार्या पुत्रश्च दासश्च त्रय एवाधनाः स्मृताः ।
    यत्ते समधिगच्छन्ति यस्य ते तस्य तद्धनम् ॥
    [Seite2.488]
; ---------------------------------------------
; 4571 : page 2.488
    भार्या मूलं गृहस्थस्य भार्या मूलं सुकहस्य च ।
    भार्या धर्मफलावाप्त्यै भार्या संतानहेतवे ॥
; ---------------------------------------------
; 4572 : page 2.488
    भार्यां पतिः संप्रविश्य स यस्माज्जायते पुनः ।
    जायायास्तद्धि जायात्वं पौराणाः कवयो विदुः ॥
; ---------------------------------------------
; 4573 : page 2.488
+   <s>भार्यां परित्यजति</s> s. Spruch <s>मित्रं परित्यजति</s>.
    भार्या यस्य गृहे नित्यमतीव परिगर्विता ।
    तस्य लक्ष्मीः क्षयं याति कृष्णपक्षे यथा शशी ॥
; ---------------------------------------------
; 4574 : page 2.488
    भार्यायां जनियं पुत्रमादर्शोष्विव चाननम् ।
    ह्लादते जनिता प्रेक्ष्य स्वर्गं प्राप्येव पुण्यकृत् ॥
; ---------------------------------------------
; 4575 : page 2.488
    भार्यावन्तः क्रियावन्तः सभार्या गृहमेधिनः ।
    भार्यावन्तः प्रमेदन्ते भार्यावन्तः श्रियान्विताः ॥
; ---------------------------------------------
; 4576 : page 2.488
    भार्याशून्या वनसमाः सभार्याश्च गृहा गृहाः ।
    गृहिणी च गृहं प्रोक्तं न गृहं गृहमुच्यते ॥
    [Seite2.489]
; ---------------------------------------------
; 4577 : page 2.489
    भार्या हि परमो ह्यर्थः पुरुषस्येह ओअठ्यते ।
    असहायस्य लोके ऽस्मिंंल्लोकयात्रासहायिनी ॥
; ---------------------------------------------
; 4578 : page 2.489
    भावमिच्छति सर्वस्य नाभावे कृरुते मनः ।
    सत्यवादी मृदुर्दान्तो यः स उत्तमपूरुषः ॥
; ---------------------------------------------
; 4579 : page 2.489
    भावशुद्धिर्मनुष्यैस्तु कर्तव्या सर्वकर्मसु ।
    अन्यथा चुम्ब्यते कान्ता भावेन दुहितान्यथा ॥
; ---------------------------------------------
; 4580 : page 2.489
    भावस्निधैरुपकृतमपि द्वेष्यतामेति किंचि-
      त्साक्षादन्यैरपकृतमपि प्रीतये चोपयाति ।
    दुर्ग्रह्यत्वान्नृपतिमनसां नैकभावाश्रयाणां
      सेवाधर्मः परमगहनो योगिनामप्यगम्यः ॥
; ---------------------------------------------
; 4581 : page 2.490
    भावो यो ऽयमनुप्राप्तो भवितव्यमिदं मम ।
    इति यस्य सदा भावो न स मुह्येत्कदा च न ॥
; ---------------------------------------------
; 4582 : page 2.490
    भाव्यर्थस्य बुधाः कर्युरुपायं स्थगनाय यम् ।
    स एवापावृतं द्वारं ज्ञेयं दैवेन कल्पितम् ॥
; ---------------------------------------------
; 4583 : page 2.490
    भिक्षाशनं तदपि नीरसमेकवारं
      शय्या च भूः परिजनो निजदेहमात्रम् ।
    वस्त्रं सुजीर्णशतखण्डमयी च कन्था
      हा हा तथापि विषयान्न परित्यजन्ति ॥
; ---------------------------------------------
; 4584 : page 2.490
    भिक्षाशनं भवनमायतनैकदेशः
      शय्यामही परिजनो निजदेहभारः ।
    वासश्च जीर्णपटखण्डनिबद्धकन्था
      हा हा तथापि विषयान्न जहाति चेतः ॥
; ---------------------------------------------
; 4585 : page 2.491
    भिक्षाशी जनमध्यसङ्गरहितः स्वायत्तचेष्टः सदा
      दानादानविरक्तमार्गनिरः कश्चित्तपस्वी स्थितः ।
    रथ्याकीर्णजीर्णवसनैरास्यूतकन्थाधरो
      निर्मानो निरहंकृतिः शमसुधाभोगैकबद्धस्पृहः ॥
; ---------------------------------------------
; 4586 : page 2.491
+   <s>भिक्षाहारमदीनमप्रतिहतम्</s> s. den folgenden Spruch.
    भिक्षाहारमदैन्यमप्रतिहतं भीतिच्छिदं सर्वदा
      दुर्मात्सर्यमदाभिमानमथनं दुःखौघविध्वंसनम् ।
    सर्वत्रान्वहमप्रयत्नसुलभं साधुप्रियं पावनं
      शम्भोः सत्त्रमवार्यमक्षयनिधिं शंसन्ति योगीश्वराः ॥
; ---------------------------------------------
; 4587 : page 2.492
    भिक्षुर्विलासी विधनश्च कामी वृद्धो विटः प्रव्रजितश्च मूर्खः ।
    वेश्याङ्गना रूपविलासहीना महीतले दुश्चतितानि पञ्च ॥
; ---------------------------------------------
; 4588 : page 2.492
    भिक्षो मांसनिषेवणं प्रकुरुषे किं तेन मद्यं विना
      मद्यं चापि तव प्रियं प्रियमहो वाराङ्गनाभिः सह ।
    व्श्याप्यर्थरुचिः कुतस्तव धनं द्यूतेन चौर्येण वा
      चौर्यद्यूतपरिग्रहो ऽपि भवतो नष्टस्य कान्या गतिः ॥
; ---------------------------------------------
; 4589 : page 2.492
    भिनत्ति भीमं करिराजकुम्भं बिभर्ति वेगं पवनादतीव ।
    करोति वासं गिरिगह्वरेषु तथापि सिंहः पशुरेव नान्यः ॥
; ---------------------------------------------
; 4590 : page 2.492
    भिन्नस्वरमुकह्वर्णः शङ्कितदृष्टिः समुत्पतिततेजाः ।
    भवति हि पापं कृत्वा स्वकर्मसंत्रासितः पुरुषः ॥
; ---------------------------------------------
; 4591 : page 2.492
    भिषजो भेषजं कर्तुं कस्मादिच्छन्ति रोगिणाम् ।
    यदि कालेन पच्यते भेषजैः किं प्रयोजनम् ॥
; ---------------------------------------------
; 4592 : page 2.493
    भीतभीतः पुरा शत्रुर्मन्दं मन्दं विसर्पति ।
    भूमौ प्रहेलया पश्चाज्जारहस्तो ऽङ्गनास्विव ॥
; ---------------------------------------------
; 4593 : page 2.493
    भीतवत्संविधारव्यं यावद्भयमनागतम् ।
    आगतं ति भयं दृष्ट्वा प्रहर्तव्यमभीतवत् ॥
; ---------------------------------------------
; 4594 : page 2.493
+   <s>भीतेभ्यश्चाभयं देयम्</s> s. Spruch 1136.
    भीमं वनं भवति तस्य पुरं प्रधानं
      सर्वो जनः स्वजनतामुपयाति तस्य ।
    कृत्स्ना च भूर्भवति संनिधिरत्नपूर्णा
      यस्यास्ति पूर्वसुकृतं विपुलं नरस्य ॥
; ---------------------------------------------
; 4595 : page 2.493
    भीरुर्युद्धपरित्यगात्स्वयमेवावसीदति ।
    वीरो ऽपि भीरुपुरुषैः संग्रामे हि प्रमुच्यते ॥
; ---------------------------------------------
; 4596 : page 2.494
    भुक्क्त्वोपविशतस्तुन्दं भुक्क्त्वा संविशतः सुखम् ।
    आयुष्यं क्रममाणस्य मृत्यर्भवति धावतः ॥
; ---------------------------------------------
; 4597 : page 2.494
+   <s>भुङ्क्त्वा भोक्तुं न भुङ्क्ते</s> s. Spruch 4529.
    भुजतरुवनच्छायां येषां निषेव्य महौजसां
      जलधिरसना मेदिन्यासीदसावकुतोभया ।
    स्मृतिमपि न ते यान्ति क्ष्मापा विना यदनुग्रहं
      प्रकृतिमहते कुर्मस्तस्मै नमः कविकर्मणे ॥
; ---------------------------------------------
; 4598 : page 2.494
    भुज्यते यत्र नान्योऽन्यं गृहमेत्य निरर्गलम् ।
    प्रदर्श्यन्ते च दाराश्च कैतवं तत्र सौहृदम् ॥
; ---------------------------------------------
; 4599 : page 2.494
    भुञ्जाः पवनं सरीसृपणाः प्रख्यापिता भोगिनो
      गायद्भृङ्गनिवारका निगादिता विस्तीर्णकर्णा गजाः ।
    यश्चाभ्यन्तरसंभृतोष्मविकृतिः प्रोक्तः शमी स द्रुमो
      लोकेनेति निरर्गलं प्रलपता सर्वं विपर्यासितम् ॥
; ---------------------------------------------
; 4600 : page 2.495
    भुवां सारवतीनां तु दानादुच्छिन्न उच्यते ।
    सर्वभूम्युत्थितफलादानेन परदूषणः ॥
; ---------------------------------------------
; 4601 : page 2.495
    भूः पर्यङ्को निजभुजलता कन्दुकः खं वितानं
      दीपश्चन्द्रो विरतिवनितालब्धसङ्गः प्रमोदः ।
    दिक्कन्याभिः पवनचमरैर्वीज्यमानः समन्ता-
      द्भिक्षुः शेते नृप इव भुवि त्यक्तसर्वस्पृहो ऽपि ॥
; ---------------------------------------------
; 4602 : page 2.495
    भूतग्रहादिभवमोषधिभिर्विरोधि-
      जातं बलैः प्रहरणप्रभवं तनुत्रैः ।
    निर्वाप्यते प्रतिभयं पृथिवीपतीनां
      सार्वत्रिकं तु रभसाद्ब्व्हुवि बुद्धिवृद्धैः ॥
; ---------------------------------------------
; 4603 : page 2.496
    भूतभव्यभविष्यज्ञैर्महर्षिभिरुपस्थिताम् ।
    देवैः सेन्द्रे को गङ्गां नोपसेवेत मानवः ॥
; ---------------------------------------------
; 4604 : page 2.496
    भूतानामपरः कश्चिद्धिंसायां सततोत्थितः ।
    वञ्चनायां च लोकस्य स सुखेष्वेव जीर्यते ॥
; ---------------------------------------------
; 4605 : page 2.496
+   <s>भूतानामपि सर्वेषाम्</s> s. Spruch 4606.
    भूतानामिह संवासः प्रपायामिव सुव्रते ।
    दिअवेनैकत्र नीतानामुन्नीतानां स्वकर्मभिः ॥
; ---------------------------------------------
; 4606 : page 2.496
    भूतानामिह सर्वेषां दुःखोपहतचेतसाम् ।
    गतिमन्वेषमाणानां न गङ्गासदृशी गतिः ॥
; ---------------------------------------------
; 4607 : page 2.496
    भूतान्ये नानुगृह्णाति ह्यात्मनः शरणागतान् ।
    भूतार्थास्तस्य नश्यन्ति हंसाः पद्मवने यथा ॥
; ---------------------------------------------
; 4608 : page 2.497
    भूता ह्येथा विनश्यन्ति देशकालविरोधिताः ।
    विक्लवंदूतमासास्य तमः सूर्योदये यथा ॥
; ---------------------------------------------
; 4609 : page 2.497
+   <s>भूतिं कीर्ति यशो लक्ष्मीम्</s> s. Spruch 4612.
    भूतेषु भावं संचिन्त्य ये तु बुद्धेः परं गताः ।
    न शोचन्ति गताध्वाः पश्यन्तः परमां गतिम् ॥
; ---------------------------------------------
; 4610 : page 2.497
+   <s>भूतेष्वभावं संचिन्त्य</s> s. den vorangehenden Spruch.
    भूत्वा कल्पशतायुषो ऽम्बुजभुवः केन्द्राश्च देवासुरा
      मन्व्चाद्या मुनयो महीजलधयो नष्टाः परःकोटयः ।
    मोहः को ऽयमहो महानुदयते लोकस्य शोकावहो
      बन्धोः फेनसमे गते वपुषि यः पञ्चात्मके पञ्चताम् ॥
; ---------------------------------------------
; 4611 : page 2.497
+   <s>भूपर्यङ्को निजभुजलता</s> s. Spruch 4601. [Seite2.498]
    भूभुजो ऽभ्यस्तलोभस्य श्रीः कैश्चिन्नाभिनन्द्यते ।
    अकालुकुसुमस्येव फलसंभावनोज्झिता ॥
; ---------------------------------------------
; 4612 : page 2.498
    भूमिः कीर्तिर्यशो लक्ष्मीः पुरुषं प्रार्थयन्ति हि ।
    सत्यं समनुवर्तन्ते सत्यमेव भजेत्ततः ॥
; ---------------------------------------------
; 4613 : page 2.498
    भूमिक्षये राजविनाश एव भृत्यस्य वा बुद्धिमतो विनाशे ।
    न युक्तमुक्तं ह्यनयोः समत्वं नष्टापि भूमिः सुलभा न भृत्याः ॥
; ---------------------------------------------
; 4614 : page 2.498
+   <s>भूमिरेतौ निगिरति</s> s. Spruch 3009.
    भूमिर्मित्रं हिरण्यं च विग्रहस्य फलत्रयम् ।
    यदैतन्नियतं भावि तदा विग्रहमाचरेत् ॥
; ---------------------------------------------
; 4615 : page 2.498
    भूम्येकदेशस्य गुणन्वितस्य भृत्यस्य वा बुद्धिमतः प्रणाशे ।
    भृत्यप्रणाशो मरणं नष्टापि भूमिः सुलभा न भृत्याः ॥
    [Seite2.499]
; ---------------------------------------------
; 4616 : page 2.499
    भूयांसं लभते क्लेशं या गौर्भवति दुर्दुहा ।
    अथ या सुदुहा राजनैव तां वितुदन्त्यैपि ॥
; ---------------------------------------------
; 4617 : page 2.499
    भूयो ऽपि दीव्यति जितो जयलिप्सयैव
      प्राप्नोति तच्च सविशेषतरं कदाचित् ।
    कृत्वाप्रियाणि मदतः परितप्य चान्ते
      भूयह् पिबेत्त्किमपि दोषविशेषकाङ्क्षी ॥
; ---------------------------------------------
; 4618 : page 2.499
    भूर्जः परोपकृतये निजकवचविकर्तनं सहते ।
    परबन्धनाय तु शणः प्रेक्षध्वमिहान्तरं कीदृक् ॥
; ---------------------------------------------
; 4619 : page 2.499
    भूशय्या ब्रह्मचर्यं च कृशत्वं लघु भोजनम् ।
    सेवजस्य यतेर्यद्वाद्वेशेषो पापधर्मजः ॥
; ---------------------------------------------
; 4620 : page 2.500
    भूषणाद्युपभोगेन प्रभुर्भवति न प्रभुः ।
    परैरपैभूताज्ञस्त्वमिव प्रभुरुच्यते ॥
; ---------------------------------------------
; 4621 : page 2.500
+   <s>भूषितो ऽपि चरेद्धर्मम्</s> s. Spruch 2922.
    भूस्थैः खस्थैर्दिविष्ठैश्च भूतैरुच्चावचैरपि ।
    गङ्गा विगाह्या सततत्मेतत्क्रार्यतमं सताम् ॥
; ---------------------------------------------
; 4622 : page 2.500
+   <s>भूत्यस्त्रीवन्धुवर्गाणाम्</s> s. Spruch 4387.
    भृत्यापराधजो दण्डः स्वामिनो जायते यतः ।
    तेन लज्जापि तस्योष्णा न भृत्यस्य तथा पुनः ॥
; ---------------------------------------------
; 4623 : page 2.500
    भृत्या बहुविधा ज्ञेया उत्तमाधममध्यमाः ।
    नियोक्तव्या यथार्थेषु त्रिविधेष्वेव कर्मसु ॥
; ---------------------------------------------
; 4624 : page 2.500
    भृत्यैर्विना स्वयं राजा लोकानुग्रहकार्यपि ।
    मयूखैरिव दीप्तांशुस्तेजस्व्यपि न शोभते ॥
; ---------------------------------------------
; 4625 : page 2.501
    भेतव्यं नृपतेस्ततः सचिवतो राज्ञस्ततो वल्लभा-
      दन्येभ्यश्च भवन्ति ये ऽस्य भवने लब्धप्रसादा विटाः ।
    दैन्यादुन्मुखदर्शनेन लुठनैः पिण्डार्थमायस्यतः
      सेवां लाघवकारिणीं कृतधियः स्त्ःआने श्ववृत्तिं विदुः ॥
; ---------------------------------------------
; 4626 : page 2.501
    भेदयेच्च बलं राजा दुर्भेद्यमपि वित्ततः ।
    यतः सुखेन भज्येत घुणोत्कीर्णसुदारुवत् ॥
; ---------------------------------------------
; 4627 : page 2.501
    भैषज्यमेतद्दुःखस्य यदेतन्नानुचिन्तयेत् ।
    चिन्त्यमानं हि न व्येति भूयश्चापि प्रवर्धते ॥
; ---------------------------------------------
; 4628 : page 2.501
    भोक्तुं पुरुषकारेण दुष्टस्त्रियमिव श्रियम् ।
    व्यवसायं सदैवेछेन्नहि क्लीबवदाचरेत् ॥
; ---------------------------------------------
; 4629 : page 2.501
    भोगः परोपतापेन पुंसां दुःखाय न स्थिरः ।
    पानमप्यसृजः क्षिप्रं स्वपीडायै जलौकसाम् ॥
; ---------------------------------------------
; 4630 : page 2.502
    भोगस्य भाजनं राजा न राजा कार्यभाजनम् ।
    राजकार्यपतिध्वंसान्मन्त्री दोषेण लिप्यते ॥
; ---------------------------------------------
; 4631 : page 2.502
    भोगा न भुक्ता वयमेव भुक्तास्तपो न तप्तं वयमेव तप्ताः ।
    कालो न यातो वयमेव यातास्तृष्णा न जीर्णा न जीर्णा वयमेव जीर्णाः ॥
; ---------------------------------------------
; 4632 : page 2.502
    भोगा भङ्गुरवृत्तयो बहुविधास्तैरेव चायं भव-
      स्तत्कस्येह कृते परिभ्रमथ रे लोकाः कृतं चेष्टितैः ।
    आशापाशशतोपशान्तिविशदं चेतः समाधीयतां
      काम्योत्पत्तिवशे स्वधामनि यदि श्रद्धेयमस्मद्वचः ॥
; ---------------------------------------------
; 4633 : page 2.502
    भोगा मेघवितानमध्यविलसत्सौदामिनीचञ्चला
      आयुर्वायुविघट्टिताभ्रपटलीलीनाम्बुवद्भङ्गुरम् ।
    लोला यौवनलालसास्तनुभृतामित्याकलय्य द्रुतं
      योगे धैर्यसमाधिसिद्धिसुलभे बुद्धिं विधद्ध्वं बुधाः ॥
; ---------------------------------------------
; 4634 : page 2.503
    भोगास्तुङ्गतरंगभङ्गचपलाः प्राणाः क्षणार्ध्वंसिनः
      स्तोकान्येव दिनानि यौवनसुखं प्रीतिः प्रियेष्वस्थिरा ।
    तत्संसारमसारमवे निखिलं बुद्ध्वा बुधा बोधने
      लोकानुग्रहपेशलेन मनसा यत्नः समाधीयताम् ॥
; ---------------------------------------------
; 4635 : page 2.503
    भोगिनः कञ्चुकाचिष्टः कुटिलाः क्रूरचेष्टिताः ।
    सुदुष्टा मन्त्रसाध्याश राजानः पन्नगा इव ॥
; ---------------------------------------------
; 4636 : page 2.503
    भोगेच्छा नोपभोगेन भोजिनां जातु शाम्यति ।
    लवणप्रातराशेन तृष्णा प्रत्युत जायले ॥
; ---------------------------------------------
; 4637 : page 2.504
    भोगे रोगभयं कुले च्युतिभयं वित्ते नृपालाद्भयं
      माने दैन्यभयं बले रिपुभयं रूपे तरुण्या भयम् ।
    शास्त्रे वादिभयं गुणे खलभयं काये कृतान्ताद्भयं
      सर्वं खलु भयान्वितं भुवि नृणां वैराग्यमेवाभयम् ॥
; ---------------------------------------------
; 4638 : page 2.504
    भोजनं विनयो दानं स्त्रीसेवापि च पौरुषम् ।
    स्वयमेव हि कर्तव्यं गुरुशिष्यं न विद्यते ॥
; ---------------------------------------------
; 4639 : page 2.504
    भोजनाच्छादने दद्यादृतुकाले विशेषतः ।
    भूषणाद्यं च नारीणां न ताभिर्मन्त्रयेत्सुधीः ॥
; ---------------------------------------------
; 4640 : page 2.505
    भोज्यं भोजनशक्तिश्च रतिशिक्तिर्वरस्त्रियः ।
    विभवो दानशक्तिश्च नाल्पस्य तपसः फलम् ॥
; ---------------------------------------------
; 4641 : page 2.505
+   <s>भोज्ये भोजनशक्तिश्च</s> s. den vorangehenden Spruch.
    भ्रमन्संपूज्यते राजा भ्रमन्संपूज्यते द्विजः ।
    भ्रमन्संपूज्यते योगी स्त्री भ्रमन्ती विनश्यति ॥
; ---------------------------------------------
; 4642 : page 2.505
    भ्रष्टं नृपतिकिरीटाद्भूमौ पतितं तिरोहितं रजसा ।
    विधिविलसितेन रत्नं जनचरणविडम्बनं सहते ॥
; ---------------------------------------------
; 4643 : page 2.505
+   <s>भ्रष्टाचारमधर्मज्ञम्</s> s. Spruch 564.
+   <s>भ्रातः कष्टमहो</s> s. Spruch <s>सा रम्या नगरी</s>.
+   <s>भ्रातृभिर्वण्टनं नैव</s> s. Spruch +2445.
    भान्तं याचनतत्परेण मनसा देहीति वाक्प्रेरिता
      भुक्तं मानविवर्जितं परगृहे निःशङ्कया काकवत् ।
    साक्षेपं भ्रुकुटीकटाक्षकुटिलं दृष्टं खलानां मुखं
      तृष्णे देवि यदन्यदिच्छसि पुनस्तत्रापि सज्जा वयम् ॥
    [Seite2.506]
; ---------------------------------------------
; 4644 : page 2.506
+   <s>भ्रान्तं देशमनेकदुर्गविषमम्</s> s. Spruch 4645.
    भ्रान्ताः देशाः प्रचुरतरवः सेविता मानवेन्द्राः
      क्रान्ताः शैला वनगजमदक्लेदितं पीतमम्भः ।
    नद्यस्तीर्णाः श्रमकरजलाः पाणिपात्रे च भुक्तं
      तृष्णे नाशं व्रज मम सखि ब्रूहि वा कार्यशेषम् ॥
; ---------------------------------------------
; 4645 : page 2.506
    भ्रान्त्वा देशमनेकदुर्गविषमं प्राप्तं न किंचित्फलं
      त्यक्त्वा जातिकुलाभिमानमुचितं सेवा कृता निष्फला ।
    भुक्तं मानविवर्जितं परगृहेएष्वाशङ्कया काकव-
      त्तृष्णे जृम्भसि पापकर्मनिरते नाद्यापि संतुष्यसि ॥
; ---------------------------------------------
; 4646 : page 2.506
    भ्राचातुर्यं कुञ्चिताक्षाः कटाक्षाः स्निग्धा वाचो लज्जिताश्चैव हासाः ।
    लीलामन्दं प्रस्थितं च स्थितं च स्त्रीणामेतद्भूषणं चायुधं च ॥
    [Seite2.507]
; ---------------------------------------------
; 4647 : page 2.507
    भ्रूचापवल्लीं सुमुखी यावन्नयति वक्रताम् ।
    तावत्कटाक्षविशिखैर्भिद्यते हृदयं मम ॥
; ---------------------------------------------
; 4648 : page 2.507
    भ्रूभङ्गे रचिते ऽपि दृष्टिरधिकं सोत्कण्ठमुद्वीक्षते
      रुद्धायामपि वाचि सस्मितमिदं दग्धाननं जायते ।
    कार्कश्यं गमिते ऽपि चेतसि तनू रोमाञमालम्बते
      दृष्टे निर्वहणं भविष्यति कथं नामास्य तस्मिञ्जने ॥
; ---------------------------------------------
; 4649 : page 2.507
    भ्रूभेदो रचितश्चिरं नयनयोरभ्यस्तमामीलनं
      रोद्धुं शिक्षितमादरेण हसितं मौने ऽभियोगः कृतः ।
    धैर्यं कर्तुमपि स्थिरीकृतमिदं चेतः कथंचिन्मया
      बद्धो मानपरिग्रहे परिकरः सिद्धिस्तु दैवे स्थिता ॥
